{"content": "“Odnoklassniki” ijtimoiy tarmog‘i Smart TV uchun dastur ishlab chiqardi, uni foydalanuvchilar Samsung televizorlarining ushbu funksiyaga ega barcha modellariga o‘rnata oladi. “OK Video” deb nomlanuvchi dastur ijtimoiy tarmoqda ro‘yxatdan o‘tishni talab qilmaydi hamda butun dunyo bo‘ylab Samsung Smart TV dasturlari do‘konida mavjud. Kelajakda “Odnoklassniki” boshqa televizor ishlab chiqaruvchilari platformasiga mos tushadigan dasturni ham chiqarishni rejalashtirmoqda.\n\nDasturda blogerlar va ijtimoiy tarmoq foydalanuvchilari tomonidan yuklangan videoroliklarni ham, hamkorlar taqdim etadigan professional kontent — kino, serial, multfilmlarni ham, shuningdek, telekanallar to‘g‘ridan-to‘g‘ri efirlari va “Odnoklassniki”dagi guruhlar o‘tkazadigan onlayn-translyatsiyalarni ham tomosha qilish mumkin bo‘ladi. Dasturda barcha kontent tomoshabinlarga bepul va reklamasiz ravishda taqdim etiladi.\n“OK Video”da birinchi bo‘lib “RBK”, “Dojd”, LifeNews, “Mir” va “360 Podmoskovye” telekanallari ko‘rsata boshlaydi.\nBoshlang‘ich sahifaga eng ommabop kanallar va videoroliklar, shu jumladan, blogerlar kanallari, shou va teledasturlar, seriallar, hajviy videolar, pazandalik dasturlari, shuningdek, TV-kanallar bevosita efirlari joylanadi. Dasturda “Haftaning top videolari”, “Yangi videolar”, “To‘g‘ridan-to‘g‘ri efir”, “Videoblogerlar”, “Seriallar” va boshqa bo‘limlar bo‘yicha qidiruv uchun menyu mavjud bo‘ladi.\nRoliklarni tomosha qilish vaqtida tomoshabin tezlashtirib o‘tkazish, keyingi rolikka o‘tkazish va video sifatini o‘zgartirish kabi standart funksiyalardan foydalanishi mumkin. Video sifatining maksimal darajasi — Ultra HD (4K). Shu bilan birga, dastur avtomatik ravishda internet tezligi va TV-ekran hajmidan kelib chiqib, ko‘rish uchun optimal sifatni o‘rnatadi.\nReklama huquqi asosida", "category": "Texnologiyalar", "title": "“Odnoklassniki” Smart TV uchun dastur chiqardi", "date": "02/23/2016", "url": "https://daryo.uz/2016/02/23/odnoklassniki-smart-tv-uchun-dastur-chiqardi/"}
{"content": "2015-yilda o‘zining dastlabki konsert dasturini taqdim etgan Farhod va Shirin musiqiy dueti keyingi konsertlarda jonli ijroda chiqish qilish niyatida. Bu haqda ular “Bekajon” gazetasiga bergan intervyusida aytib o‘tdi.\n\n“Jonli ijroda konsert berish niyatimiz yo‘q emas. Faqat buning uchun juda katta mas’uliyat, katta ijodiy jamoa kerak. Buning ustida ishlayapmiz”, — dedi guruh a’zosi Farhod.\n“Keyingi dasturlarimizni jonli berishga harakat qilamiz. Hech bo‘lmasa, 50—60 foiz qo‘shiqlarimizni jonli ijroda muxlislar e’tiboriga havola etamiz”, — dedi xonanda.", "category": "Madaniyat", "title": "Farhod va Shirin dueti keyingi konsertida “hech bo‘lmasa 50—60 foiz” qo‘shiqlarni jonli ijroda kuylashga harakat qiladi", "date": "01/17/2016", "url": "https://daryo.uz/2016/01/17/farhod-va-shirin-dueti-keyingi-konsertida-hech-bolmasa-50-60-foiz-qoshiqlarni-jonli-ijroda-kuylashga-harakat-qiladi/"}
{"content": "Rossiya chempionatining 18-turida hamyurtimiz Odil Ahmedov to‘p tepayotgan “Krasnodar” jamoasi safarda Moskvaning “Spartak” klubini 3:1 hisobida mag‘lub etdi, deb xabar bermoqda “Olamsport”.\n\nKrasnodarliklarning uchinchi goliga aynan o‘zbekistonlik futbolchi mualliflik qildi.\n\nRossiya Premyer-ligasi. 18-tur\n“Spartak” – “Krasnodar” 1:3\n8-mart. “Otkritiye Arena”\nGollar: 0:1 – 61 Pereyra, 0:2 – 67 Ari, 0:3 – 72 Ahmedov, 1:3 – 87 Promes.\n“Spartak”: Rebrov, Parshivlyuk, Tashchi, Makeyev, Kombarov, Romulo, Chelstrem, Promes, Glushakov (Krotov, 70), Xurado (Ananidze, 80), Movsisyan (Davidov, 70).\n“Krasnodar”: Dikan, Kaleshin, Sigurdsson, Grankvist, Joaozino, Ahmedov (Vanderson, 79), Gazinskiy, Pereyra (Izmaylov, 76), Shirokov, Mamayev, Ari (Bistrov, 84).\nOgohlantirishlar: Chelstrem(8), Ahmedov(66).", "category": "Sport", "title": "“Krasnodar” “Spartak”ni mag‘lub etgan o‘yinda Odil Ahmedov gol urdi", "date": "03/09/2015", "url": "https://daryo.uz/2015/03/09/krasnodar-spartakni-maglub-etgan-oyinda-odil-ahmedov-gol-urdi/"}
{"content": "Joriy yilda onalik baxtiga musharraf bo‘lgan xonanda Rayhonning farzandlariga atab yozgan “Asalim mani” taronasiga ishlangan videoklip tayyor holga keldi. Bu haqda Popcorn.uz xabar berdi.\n\nAnimatsion janrdagi klip ayniqsa, jajji bolalar uchun ma’qul kelib, yosh onalarimiz uchun ham zavq bag‘ishlaydi. Bolalikka xos beg‘ubor tasvirlar yuragi mehrga to‘la har qanday insonni befarq qoldirmaydi.\nVideoda egizak bolalar tasvirlangani ham bejizga emas. Demak, Rayhon aynan ushbu qo‘shiq va klipga o‘zgacha mehr bilan yondashib, hayotidagi baxtli onlarni muhrlagan. Klipda animatsion suratlarni Javlon Turdixo‘jayev yaratgan.\nRejissor Davlat Arabshayev esa kompyuter grafikalaridan mohirona foydalanib, yangi ijod namunasini yaratdi. Bu klip “Sog‘lom bola yili”da bolajonlar uchun ajoyib tuhfa bo‘ladi. 3D effekti ham qo‘llanilganini alohida ta’kidlash zarur.\nKlipni mana bu yerda ko‘rishingiz mumkin.", "category": "Madaniyat", "title": "Rayhon egizak bolakaylar ishtirokidagi klipini taqdim etdi", "date": "06/11/2014", "url": "https://daryo.uz/2014/06/11/rayhon-egizak-bolakaylar-ishtirokidagi-klipini-taqdim-etdi/"}
{"content": "Rossiya prezidenti Vladimir Putin topshirig‘i bilan Strategik tashabbuslar agentligi (STA) tomonidan tuzilgan “Milliy texnologik tashabbus” (MTT) dasturida Rossiyada texnologiyalarni rivojlantirishning 2035-yilgacha bo‘lgan yo‘l xaritasi rejalashtirildi: unga, jumladan, dasturlashning mahalliy tili, Touch ID va fitnes-brasletlar muqobillari, uchuvchisiz uchar qurilmalar uchun aloqa operatorining yangi turi va teleportatsiya kirdi. Bu haqda TJournal xabar beradi.\n\nRossiya kvant markazi ilmiy xodimi Aleksey Fyodorov MTT dasturida kvant teleportatsiyasi haqida gap borayotganini aytdi. 1993-yilda e’lon qilingan ilmiy ishdan so‘ng paydo bo‘lgan termin moddaning o‘zini emas, uning kvant holatini masofaga uzatishni bildiradi, ya’ni bunda STA 2013-yilgacha dunyoning bir nuqtasidan ikkinchi nuqtasiga “portal”lar orqali ko‘chib yurishni rejalashtirgani haqida gap bormayapti.\n“Kommersant” nashrining prezident ma’muriyatiga yaqin manbasi aniqlik kiritishicha, uzoq kelajakka mo‘ljallangan bunday loyihalarda har qanday narsa yozilishi mumkin, chunki ularni o‘sha yillarda kim amalga oshirishi noma’lum va buning uchun javobgarlik yo‘q.", "category": "Texnologiyalar", "title": "Putin topshirig‘iga ko‘ra tuzilgan Rossiyada texnologiyalarni rivojlantirish dasturiga teleportatsiya kiritildi", "date": "06/22/2016", "url": "https://daryo.uz/2016/06/22/putin-topshirigiga-kora-tuzilgan-rossiyada-texnologiyalarni-rivojlantirish-dasturiga-teleportatsiya-kiritildi/"}
{"content": "Nyu-York politsiyachilari ittifoqi rejissor Kventin Tarantinoning hali prokatga chiqmagan “Manfur sakkizlik” filmini boykot qildi. Bu haqda The Hollywood Reporter xabar bermoqda.\n\nBunga amerikalik rejissorning 24-oktabr, shanba kuni Nyu-Yorkda tashkil etilgan politsiya zo‘ravonligiga qarshi norozilik namoyishida ishtirok etgani sabab bo‘lgan. “Qotillikni ko‘rsam, chetda jim qarab turolmayman. Men qotillikni qotillik deb, qotillarni esa qotillar deb atashim kerak”, — degandi Tarantino.\nO‘z navbatida, politsiya kasaba uyushmalari uyushmasi — Patrolmen’s Benevolent Association prezidenti Patrik Linch rejissorga qarshi chiqdi.\n“Jinoyat va zo‘ravonlikni ulug‘lash ortidan pul ishlayotgan odamning o‘zi politsiyani yomon ko‘rishi tushunarli hol. Kventin Tarantino qotil deb atayotgan politsiyachilar rejissorning katta ekrandagi xato xayollarida yashamaydi — ular jamiyatni haqiqiy jinoyatchilardan himoya qilish maqsadida o‘z hayotini xavf ostiga qo‘yadi. Tarantinoning filmlarini boykot qilish vaqti keldi”, — dedi u.", "category": "Madaniyat", "title": "AQSh politsiyachilari Tarantinoning yangi filmlarini boykot qildi", "date": "10/28/2015", "url": "https://daryo.uz/2015/10/28/aqsh-politsiyachilari-tarantinoning-yangi-filmlarini-boykot-qildi/"}
{"content": "O‘zbekistonda litsenziya asosida mustaqil hamshiralik faoliyati bilan shug‘ullanishga ruxsat berish taklif etilmoqda. Bu haqdagi petitsiya “Mening fikrim” jamoaviy murojaatlar portalida e’lon qilindi.\n\nPetitsiyada aytilishicha, hozirgi kunda O‘zbekistonda hamshiralik hamda feldsherlik ta’lim yo‘nalishini tugatgan o‘rta va oliy ma’lumotli ishsiz uy bekalari ko‘pchilikni tashkil qiladi.\nPetitsiya muallifi qo‘shimcha ish bilan band bo‘lish uchun ularga hamshiralik faoliyati uchun litsenziya berishni taklif qilmoqda. Uning fikricha, bu turdagi hamshiralarga shifokorning yozma retsepti va ko‘rsatmasi asosida xizmat ko‘rsatishiga ruxsat berish kerak. “Og‘ir ahvoldagi bemorlarga faqat tibbiyot maskanida, shifokor nazorati bilan tibbiy yordam beriladi. Ammo bitta oddiy yoki osma ukol qo‘yish, yengil muolajalar uchun hamshiralikka litsenziya bilan ruxsat berish kerak”, — deyiladi taklifda.\nQayd etilishicha, agarda o‘rta va oliy ma’lumotli hamshira uy bekalariga hamshiralik faoliyati uchun litsenziya berilsa, ish o‘rinlari ko‘payadi va fuqarolar retsept asosida muolaja olish uchun shifoxonalarda uzoq navbatlarda turmaydi.\nAvvalroq, Farg‘ona va Termizda hamshiralar bemorlarning yaqinlari tomonidan kaltaklangan edi.", "category": "Mahalliy", "title": "O‘zbekistonda litsenziya asosida mustaqil hamshiralik faoliyati bilan shug‘ullanishga ruxsat berish taklif etildi", "date": "02/21/2020", "url": "https://daryo.uz/2020/02/21/ozbekistonda-litsenziya-asosida-mustaqil-hamshiralik-faoliyati-bilan-shugullanishga-ruxsat-berish-taklif-etildi/"}
{"content": "“Daryo” o‘tib borayotgan haftaning qizg‘in bahslarga sabab bo‘lgan tvitlarni diqqatingizga havola etadi.\n“‘Levada-Sentr’ tarafidan o‘tkazilgan so‘rovnomada Rossiyaning 38 foiz aholisi Putin 2024-yildagi saylovdan keyin amalda qolishini istamaydi, 54 foiz rossiyaliklar Putin hokimiyatda qolishiga rozi bo‘lgan bo‘lsa, ruslarning 43 foizi boshqa siyosatchi yo‘qligi uchun ham Putin prezidentlikda qolishiga rozi”, – Elnur Ismoil, Bilgesam strategik tadqiqotlar markazi koordinatori.\n\n“Mening vazifam siz yashayotgan ko‘chalarni xavfsizroq qilish. Ishning boshlanishiga politsiya safiga 20 ming odam qabul qilish kerak”, – Boris Jonson, Buyuk Britaniya bosh vaziri.\n\n“Rasmiy ma’lumotlarga ko‘ra, o‘tgan 18 yil mobaynida Afg‘onistonda 2 433 nafar amerikalik harbiy vafot etgan”, – Stratejik Ortak, diplomatiya va harbiy sohadagi xabarlar portali.\n\n“Efiopiyada bir kunda 350 million tup daraxt ekildi. Mamlakat Hindiston rekordini yangiladi. Iqlim isishi bilan kurashmoqda. Tabiatni muhofaza qilmoqda. Bravo, Efiopiya! Kelinglar daraxt ekishni boshlaymiz”, – Erik Solxeym, norvegiyalik siyosatchi.\n\n\n“Tramp Putinga Sibir o‘rmonlaridagi yong‘inni o‘chirishda yordam berishni taklifi bilan qo‘ng‘iroq qildi. Putin hamkasbiga taklif uchun tashakkur aytib, yordamni qabul qilmadi. Lekin, aftidan, qo‘ng‘iroqni yuqori baholadi. Rossiya prezidenti mazkur qadamni kelajakda ikki mamlakat o‘rtasidagi to‘laqonli hamkorlikni o‘rnatilishini kafolati deb baholadi”, – Kristofer Miller, “Ozod Yevropa” radiosi muxbiri.\n\n“Yaqinda muvaffaqiyat va rivojlanishni qo‘llab-quvvatlashni yoki barchasini unutishni saylash vaqti keladi. Bizni yana butun dunyoda hurmat qila boshlashdi. Shunday kayfiyatda davom et! Men senga hech qachon pand bermayman deb aytdim va men hech qachon bunday qilmayman. Biz faqat birgalikdagina kattaroq, yaxshiroq va kuchliroq bo‘lamiz”, – Donald Tramp, AQSh prezidenti.\n\n“Putinning Bregansonga tashrifiga 15 kun qolganida Parij matbuoti yozgi sukunatga qaramasdan hujumni boshladi”, – Arno Dyubyen, Observo fransuz-rus tahliliy markazi direktori.\n\n“Milliy daromadining katta qismini harbiy xarajatlarga ajratayotgan birinchi 15 mamlakatdan 10 tasi Yaqin Sharq va Shimoliy Afrika mamlakatlaridadir”, – Alper Uchoq, Germaniya turk sanoati va biznes assotsiatsiyasi vakili.\n\n“O‘zbekiston endi mahkumlar qiynoqqa solinadigan yurt bo‘lmasligi kerak, deydi Stiv Sverdlov, Human Rights Watch tashkiloti vakili. Tashkilot bu boradagi islohotlar davom etadi, degan umidda”, – Navbahor Imomova, “Amerika Ovozi” muxbiri.\n\n“Bugungi kunda har qachongidan-da birlashish va erishilgan yutuqlarni himoya qilish zarurati bor. Biz orzuimizni amalga oshirdik va bizda kelajakni katta umid bilan qurish imkoni mavjud. Men Boliviyaning yaxshi prezidenti bo‘lishni emas, aksincha, tarixdagi eng yaxshi Boliviyaning prezidenti bo‘lishni istayman”, – Evo Morales, Boliviya prezidenti.\n\n“Dushanba kuni Hindiston Kashmirni muxtoriyat maqomidan mahrum qildi. Garchi ko‘plab vazirlar Narendra Modining ushbu siyosiy qadamini olqishlashgan bo‘lsa-da, ayrim siyosiy tahlilchilar bu siyosiy qadamni Hindistonning dunyoviy o‘zligiga qilingan yana bir hujum deya tanqid qildi”, – The New York Times nashri.\n\nJahongir Ergashev tayyorladi.", "category": "Dunyo", "title": "Putin siyosatda qolishini istayotgan ruslar, qiynoqlardan voz kechgan o‘zbeklar, 350 million tup daraxt ekkan efioplar va haftaning boshqa muhim tvitlari", "date": "08/07/2019", "url": "https://daryo.uz/2019/08/07/putin-siyosatda-qolishini-istayortgan-ruslar-qiynoqlardan-voz-kechgan-ozbeklar-350-million-tup-daraxt-ekkan-efioplar-va-haftaning-boshqa-muhim-tvitlari/"}
{"content": "Amerikalik aktyor Robin Uilyamsning bevasi Syuzan Uilyams People jurnaliga bergan intervyusida eri depressiya tufayli o‘z joniga qasd qilgani haqidagi versiyani rad etdi, deb yozadi “Gazeta.ru”.\n\n“Uni depressiya o‘ldirgani yo‘q. Depressiya, aytish joiz bo‘lsa, 50 ta simptomdan biri va juda kichigi edi”, — dedi u.\nUilyams xonim asosiy sababni orttirilgan aqli zaiflik — Levi tanachalariga ega demensiya deb ko‘rsatdi, u vahima hissini oshiradi, gallyutsinatsiyalar paydo bo‘lishiga va motorika buzilishiga olib kelishi mumkin.\nSyuzan Uilyams erida bunday belgilar 2014-yilda paydo bo‘la boshlagani va o‘limidan bir necha oy avval kuchayganini ta’kidladi.\nEslatib o‘tamiz, komediyali filmlardagi rollari bilan tanilgan aktyor 2014-yil 11-avgust kuni Kaliforniyadagi uyida o‘zini osib qo‘ygandi.", "category": "Madaniyat", "title": "Robin Uilyamsning bevasi erining o‘limiga depressiya sabab bo‘lganini inkor qildi", "date": "11/04/2015", "url": "https://daryo.uz/2015/11/04/robin-uilyamsning-bevasi-erining-olimiga-depressiya-sabab-bolganini-inkor-qildi/"}
{"content": "Facebook kompaniyasi optikaga asoslangan texnologiyani ishlab chiqdi, u Wi-Fi orqali ma’lumotlar uzatish o‘rnini bosa olishi mumkin, deb yozadi “Hi-tech.mail.ru”. Yaratuvchilar so‘zlariga ko‘ra, u tezroq ishlaydi hamda qabul qiluvchi va tarqatuvchi uskunalar bevosita ko‘rinib turmasa ham, ma’lumotlarni uzatadi.\n\nKonsentratorni yaratishda fluoressent (nurlatilganda yaltirab ko‘rinadigan) optik tolalar qo‘llanilgan. Ular bitta rangdagi tolalarni yutib, boshqa rangdagi tolalarni chiqaradi. Tolalar katta maydondagi yorug‘lik nurlarini yig‘ib, ularni turli yo‘nalishlardan yutadi hamda ixcham va tezkor fotodetektorga jo‘natadi, bunda to‘lqinlarning rangi turlicha bo‘lgani tufayli signal kuchayadi.\nWi-Fi nuqta analogi konsentrator (kichik nurli antenna) hamda Wi-Fi-tarmoqlar va raqamli televideniyeda qo‘llaniladigan kodirovka tizimidan foydalanadi. Qurilma jilolanib turadigan ko‘p sonli tolalardan tashkil topgan va yorug‘lik bilan oddiy radioto‘lqinlar kabi aloqada bo‘ladi.\nTizim prototipi ma’lumotlarni soniyasiga 2 gigabitgacha tezlikda qabul qilish va uzatish imkoniyatiga ega.", "category": "Texnologiyalar", "title": "Wi-Fi o‘rnini optikaga asoslangan texnologiya bilan bosishmoqchi", "date": "07/21/2016", "url": "https://daryo.uz/2016/07/21/wi-fi-ornini-optikaga-asoslangan-texnologiya-bilan-bosishmoqchi/"}
{"content": "Mamlakat delegatsiyasi KXDR Oliy xalq yig‘ini (parlament) prezidiumi raisi Kim Yon Nam boshchiligida 9-fevral, juma kuni Koreya Respublikasiga yetib keldi, deb yozadi “TASS”.\n\nPxenyan samolyoti Janubiy Koreya poytaxti yaqinidagi Inchxon xalqaro aeroportiga qo‘ndi. KXDR yetakchisi Kim Chen Inning singlisi Kim Yo Chjon ham 22 kishidan iborat delegatsiya tarkibida.\nDelegatsiya Pxyonchxan uyezdiga yo‘l oladi va u yerdan kechqurun qishki Olimpiada o‘yinlari ochilishi marosimini kuzatadi. Bundan oldinroq Shimoliy koreyaliklar Koreya Respublikasi prezidenti Mun Chje In nomidan uyushtiriladigan kechki ovqatga qatnashadi. Unda yana 20 ga yaqin davlatning birinchi shaxslari yoki ularning vakillari ham ishtirok etadi.\n10-fevral, shanba kuni delegatlar Seulga qaytadi, u yerda Janubiy Koreya yetakchisi bilan uchrashuv bo‘lib o‘tadi.", "category": "Dunyo", "title": "Kim Chen Inning singlisi Janubiy Koreyaga yetib keldi", "date": "02/09/2018", "url": "https://daryo.uz/2018/02/09/kim-chen-inning-singlisi-janubiy-koreyaga-yetib-keldi/"}
{"content": "Toshkentda 1-iyul kuni soat taxminan 12:30 larda ayol boshqaruvidagi Spark “Bo‘zsuv” kanaliga tushib ketgan. Bu haqda ayolning o‘zi — Nadejda Ivanova Facebook’dagi sahifasida yozib qoldirgan.\n\nMa’lum bo‘lishicha, hodisaga uning to‘satdan hushidan ketishi sabab bo‘lgan. Oqibatda 12 metr balandlikdan chuqurligi 5 metr bo‘lgan “Bo‘zsuv” kanaliga qulagan. Mashina suvga to‘lgan. Ayol darz ketgan old oyna orqali chiqishga muvaffaq bo‘lgan.\n\n\nJabrlangan ayol tush vaqti bo‘lgani uchun ko‘chada hech kim bo‘lmagani, shuningdek, qirg‘oq tik bo‘lganligi sababli darhol chiqib keta olmaganini aytgan. Qo‘l, oyoq va tananing turli darajadigi kesilish bilan jarohatlangan. Hozirda uning ahvoli yaxshi.\n\nAyol ko‘rsatilgan yordam uchun Favqulodda vaziyatlar vazirligi xodimlariga minnatdorlik bildirgan.", "category": "Mahalliy", "title": "Toshkentda Spark haydab ketayotgan ayol hushini yo‘qotib, “Bo‘zsuv” kanaliga quladi (foto)", "date": "07/04/2019", "url": "https://daryo.uz/2019/07/04/toshkentda-spark-haydab-ketayotgan-ayol-hushini-yoqotib-bozsuv-kanaliga-quladi-foto/"}
{"content": "“Pole chudes” (“Mo‘jizalar maydonchasi”) ko‘rsatuvi boshlovchisi Leonid Yakubovich Baltkom radiosiga bergan intervyusida o‘z faoliyati sirlari haqida gapirdi. Bu haqda Sputnik xabar qiladi.\n\nTeleboshlovchining tan olishicha, u hech qachon o‘zi boshlovchilik qiladigan ko‘rsatuvni televizor orqali tomosha qilmagan, va u hamon nega efirdan tushmay kelayotganiga ham aniq javob aytolmaydi.\n“Bu ko‘rsatuv 29 yildan beri yashab kelayotgani sirini men ham tushunmayman. Rost aytyapman, hazillashayotganim yo‘q”, — deydi u.\nShu bilan birga, Yakubovich, har safar “Motor!” buyrug‘i berilishi hamon, bundan boshqacha lazzatlanishini ta’kidladi. Teleboshlovchining aytishicha, teletomoshabinlar suratga olish maydonida hukm suradigan muhitni baribir to‘liq his qila olmaydi.\nOdamlar zalda juda xursand o‘tiradi, kuladi, ko‘rsatuv ishtirokchilari hazil qiladi, ammo efirga bularning bir qismi olib chiqiladi, xolos. Asosan, bu “savol-javoblar” bo‘ladi.\n““Montaj” deb nomlanuvchi buyuk va shu bilan birga qayg‘uli bir tushuncha bor. Ko‘rsatuvdagi iliqlik, xo-xolab kulishlar va yumor ba’zan qirqib tashlanadi, bu esa albatta, ko‘rsatuv kayfiyatiga o‘z ta’sirini ko‘rsatadi”, — deb qo‘shimcha qiladi Yakubovich.\nKapital-shou “Pole chudes” — 1990-yildan buyon ekrandan tushmay kelayotgan teleko‘rsatuvdir. Birinchi boshlovchisi Vladislav Listyev bo‘lgan.\nBirinchi yil ko‘rsatuv goh payshanba, goh seshanba kunlari ekranga chiqqan bo‘lsa, 1991-yilning 7-iyun sanasidan hozirga qadar — har juma kechqurun boshlanadi. Leonid Yakubovich o‘zining birinchi efirini 1991-yilning 22-noyabrida boshlagan.", "category": "Madaniyat", "title": "Rossiyalik teleboshlovchi Leonid Yakubovich “Pole chudes” ko‘rsatuvi sirini ochdi", "date": "05/28/2019", "url": "https://daryo.uz/2019/05/28/rossiyalik-teleboshlovchi-leonid-yakubovich-pole-chudes-korsatuvi-sirini-ochdi/"}
{"content": "Gruziya poytaxti Tbilisi shahrida shaxmat bo‘yicha FIDE Gran-prisining uchinchi bosqichi yakunlandi. Avvalgi ikkita bosqichda ham ishtirok etgan o‘zbekistonlik Rustam Qosimjonov Gran-prilardagi eng yuqori ko‘rsatkichini qayd etdi, deb xabar bermoqda “Olamsport”.\n\nO‘n bir imkoniyatdan 5,5 ochko jamg‘argan 17-jahon chempioni yakunda kuchli to‘rtlikdan joy oldi. Qosimjonov bu muvaffaqiyati evaziga 90 ball hamda 11 ming yevro mukofot puliga ham ega bo‘ldi.\nJoriy yil hisobidan Gran-prining so‘nggi 4-bosqichi Rossiyaning Xanti-Mansiysk shahrida o‘tkaziladi. Unda Qosimjonov ishtirok etmaydi. Boisi, 16 nafar grossmeysterning har biri 4 ta Gran-pridan 3 tasida qatnashishi kerak. Qosimjonov Boku, Toshkent va Tbilisi Gran-prilarida ishtirok etib ulgurdi.", "category": "Sport", "title": "Rustam Qosimjonov shaxmat bo‘yicha Tbilisi Gran-prisida 11 ming yevro ishladi", "date": "03/02/2015", "url": "https://daryo.uz/2015/03/02/rustam-qosimjonov-shaxmat-boyicha-tbilisi-gran-prisida-11-ming-yevro-ishladi/"}
{"content": "Rossiyaning Perm shahrida o‘tkazilgan sinovlar paytida robot poligondan tashqariga, katta yo‘lga chiqib ketishi oqibatida tirbandlik yuzaga keldi. Bu haqda, “Promorobot” MChJ hammuassisi Oleg Kivokursevning so‘zlariga asoslanib, “RBK” xabar bermoqda.\n\nAytilishicha, robot yopiq makonda harakatlanishga o‘rgatilayotgan edi. Mashg‘ulot paytida poligonga kirgan muhandis darvozani yopishni unutgan, buning natijasida bir muddatdan so‘ng robot poligonni tark etgan, mutaxassislar esa bundan bexabar qolgan. Shundan so‘ng mashina Perm markazidagi avtomobil yo‘liga borib, o‘sha yerda o‘chib qolgan.\nRobot poligondan 50 metr nariga ketib qolgani aytilmoqda. U yo‘l o‘rtasida mashina 30 daqiqa davomida turgan.\nInstagram’da voqea joyida tushirilgan fotosurat va video e’lon qilindi.\n", "category": "Texnologiyalar", "title": "Permda robot sinov poligonidan qochib ketdi", "date": "06/15/2016", "url": "https://daryo.uz/2016/06/15/permda-robot-sinov-poligonidan-qochib-ketdi/"}
{"content": "Polsha va AQSh Boltiq dengizida Rossiya samolyoti bilan bog‘liq hodisa yuzasidan umumiy javob reaksiyasini ishlab chiqmoqda, deb yozadi “RIA Novosti” Polsha tashqi ishlar vazirligiga tayanib.\n\n“Biz amerikaliklar bilan Boltiqdagi hodisa haqida gaplashamiz, u asosan ularga qarshi amalga oshirildi, biz umumiy javobni o‘ylab ko‘ramiz”, — dedi Polsha tashqi ishlar vaziri Vitold Vashchikovskiy.\nU, shuningdek, “bunday gij-gijlovchi xatti-harakat ancha vaqtdan buyon kuzatilayotgani” va “masala undan ko‘zlangan maqsad va uning sababida” ekanligini aytdi.\nEslatib o‘tamiz, avvalroq Rossiyaning Su-24 bombardimonchilari va vertolyoti ikki marta Amerikaning Boltiq dengizidagi betaraf suvlardagi “Donald Kuk” esminetsiga juda yaqin masofadan uchib o‘tgan edi. Xavfli yaqinlashuvlardan biri esminets palubasidan Polsha qurolli kuchlari vertolyoti uchib ketmoqchi bo‘lganida sodir bo‘lgan. Parvozni bekor qilishga to‘g‘ri kelgan.\nAmerika tomonidan hodisa yuzasidan xavotir bildirdi va Rossiya aviatsiyasi xatti-harakatini “professional va xavfsiz bo‘lmagan” deb atadi.\nRossiya mudofaa vazirligi rasmiy vakili esa Rossiya harbiy-kosmik kuchlari uchuvchilari barcha xavfsizlik choralariga rioya qilgan holda, AQSh kemasigacha borib, so‘ng ortga qayrilganini ma’lum qildi.", "category": "Dunyo", "title": "Polsha va AQSh Rossiya samolyoti bilan bog‘liq hodisa yuzasidan umumiy javobni ishlab chiqmoqda", "date": "04/14/2016", "url": "https://daryo.uz/2016/04/14/polsha-va-aqsh-rossiya-samolyoti-bilan-bogliq-hodisa-yuzasidan-umumiy-javobni-ishlab-chiqmoqda/"}
{"content": "10-iyun kuni Apple kompaniyasi iOS 7 taqdimotini o‘tkazdi. iOS 7 ko‘plab yangi xususiyatlar, o‘zgacha interfeys va boshqa bir qancha yangiliklarni o‘z ichiga olgan, deya xabar berdi Lifehacker.com. Quyida biz operatsion tizimning asosiy o‘zgarishlari bilan tanishtirib o‘tamiz.\n\niOS 7 ga kiritilgan eng katta o‘zgartirish yap-yangi interfeysdir. Ekran blokirovkasidan tortib har bir dasturgacha yangicha interfeysga ega. Apple sodda ko‘rinishni afzal bilgan holda barcha skevomorfizmlardan voz kechdi. Skevomorfizm – tekstura, bezak yoki boshqa vositalar yordamida bir obyektga boshqa obyekt qiyofasiga xos bo‘lgan belgilarni berish – iOS ning avvalgi barcha versiyalarida keng qo‘llanilar edi. Masalan, “Qaydlar” (“Notes”) dasturi “haqiqiy” qog‘oz bloknotga taqlidiy qiyofaga ega edi. “Eslatmalar” (“Reminders”) – charm daftar, iBooks – esa kitob javoniga o‘xshash ko‘rinishda edi. Endilikda ularning barchasi yangicha va oddiy qiyofaga kirdi.\n\nControl Center menyusi ekranda barmog‘ingizni pastdan tepaga qarab harakatlantirganingizda, shaffof fon yuzida paydo bo‘ladi. U Wi-Fi, Bluetooth, tungi rejim, fonar va boshqa ko‘plab sozlashlarni o‘z ichiga oladi.\nEndilikda multitasking (bir vaqtning o‘zida ko‘p dasturlar bilan ishlash) har bir dastur uchun ishlaydi. iOS sizning dasturlardan foydalanish jarayoningizni o‘rganadi va dasturni o‘chirib qo‘ymaydi. Masalan, “Daryo” deyarli doimo ochiq tursa, uni to‘xtovsiz yangilab turadi. Bir dasturdan boshqasiga o‘zgartirish endi shunchaki belgicha (ikonka) emas, balki dasturni to‘liq ko‘rsatish yo‘li bilan amalga oshiriladi.\n\nSafari brauzeri “Ota-onalar nazorati” va iCloud Keychain – parollar saqlanadigan joydan foydalanish imkoniyatlari bilan ta’minlandi. Shuningdek, u yanada tezkor qidiruv tizimiga ega bo‘ldi. U ekranning eng tepa qismida joylashib, ham sahifa ichida, ham butun internet bo‘yicha qidiruvlarni amalga oshiradi.\n\niOS 7 kamerasi video, yangi kvadrat suratlar, panorama, enli rasmlarni olish xususiyati va yangi rasm filtrlariga ega bo‘ldi. Rasmlar dasturi ham qayta ishlandi va u endilikda suratlaringizni qachon va qayerda olinganligiga qarab guruhlar (“Lahzalar”) ga ajratadi. Rasmlar bilan bo‘lishish ham kengaytirilib, rasmlarni email, AirDrop, iCloud, Twitter va Facebook orqali ulashish mumkin.\nSiri endi bir nechta tillardagi qo‘shimcha (ham erkak, ham ayol ovozlari) ovozlarni o‘z ichiga oldi. Bundan tashqari, u endilikda “yorug‘likni oshir” yoki “so‘nggi ovozli xabarni eshittir” degan buyruqlarni ham bajaradigan bo‘ldi. Siri Bing, Twitter va Wikipedia’da qidirish imkoniyatiga ham ega bo‘ldi.\n\n“iPhone’ni topish” (Find my iPhone) funksiyasiga kiritilgan o‘zgartirish shundaki, uni begona kishilardan himoya qilib qo‘yishingiz mumkin. Ular sizning iTunes’dagi parolingizsiz telefonni ishlata olishmaydi.\niOS 7 ning ishlab chiquvchilar uchun dastlabki versiyasi 10-iyun kuni chiqarildi. Yakuniy versiyasi esa kuzda paydo bo‘ladi. Uni iPhone 4, 4S va 5, iPad 2, 3 va 4 hamda 5-avlod iPod touch pleyerlariga o‘rnatish mumkin bo‘ladi.", "category": "Texnologiyalar", "title": "iOS 7 — Apple mobil operatsion tizimining yangi versiyasi taqdim etildi", "date": "06/11/2013", "url": "https://daryo.uz/2013/06/11/ios-7-xususiyatlari/"}
{"content": "Orlando (Florida shtati, AQSh) politsiyasi kecha, 11-iyun kuni xonanda Kristina Grimmini otib ketgan shaxsning ismini oshkor etdi. Bu haqda “Interfaks” xabar bermoqda.\n\nOrlando politsiyasi rahbari Jon Minaning ma’lum qilishicha, qotil Sent-Petersburg shahrida istiqomat qilgan 27 yoshli Kevin Loybldir.\nQotillik motivlari hanuzgacha o‘rganilgan emas.\nIlgariroq Grimmi Orlandodagi konsertidan so‘ng noma’lum shaxs tomonidan otib ketilgani xabar qilingan edi. Grimmi va Before You Exit guruhi a’zolari konsertdan so‘ng muxlislarga dastxat berayotgan edi. Shu payt noma’lum erkak qo‘shiqchiga qarata o‘q uzdi. Kristinaning akasi jinoyatchini ushlab qolishga harakat qildi, ammo qotil o‘zini ham otib o‘ldirdi.\nShifoxonaga shoshilinch olib ketilgan 22 yoshli qo‘shiqchi bir necha soatdan so‘ng hushiga kelmay olamdan o‘tdi.", "category": "Madaniyat", "title": "Politsiya Kristina Grimmining qotili kim ekanligini oshkor etdi", "date": "06/12/2016", "url": "https://daryo.uz/2016/06/12/politsiya-kristina-grimmining-qotili-kim-ekanligini-oshkor-etdi/"}
{"content": "KXDR vakili Gollivud tomonidan suratga olingan The Interview (“Intervyu”) filmiga tanqidiy mulohaza bildirdi. Ushbu filmda KXDR yetakchisi Kim Chen Inning o‘ldirilishi ko‘rsatilgan, deya xabar beradi The Telegraph.\n\nMa’lumotlarga ko‘ra, film joriy yilning oktabr oyida omma e’tiboriga taqdim etiladi. Filmdagi bosh rollarda Jeyms Franko (“O‘rgimchak odam”) va Set Rogen ishtirok etgan.\n“Xorijiy mamlakat yetakchisining vafoti haqidagi mazkur film AQShning Afg‘oniston, Iroq, Suriya va Ukrainada qilgan qilmishlarini aks ettiradi. Jon Kennedini amerikaliklar o‘ldirganligini ham esdan chiqarmaslik kerak”, — deya ta’kidladi KXDR yetakchisi matbuot kotibi Kim Men Xol o‘zining The Telegraph’ga bergan intervyusida.\nFilm syujetida AQSh televideniyesida ishlaydigan ikki muxbir Kim Chen Indan intervyu olish imkoniga ega bo‘ladi. Ular Shimoliy Koreyaga ketish safaridan avval maxfiy xizmat tomonidan KXDR rahbarini o‘ldirish haqida buyruq oladi.\nTanqidiy mulohazalarga qaramasdan, Kim Men Xol Shimoliy Korea yetakchisi ushbu filmni ko‘rish ehtimoli borligini ta’kidladi.", "category": "Madaniyat", "title": "Kim Chen In o‘ldirilgani haqidagi Amerika filmi KXDRda tanqid qilindi", "date": "06/23/2014", "url": "https://daryo.uz/2014/06/23/kim-chen-oldirilgani-haqidagi-amerika-filmi-kxdrda-tanqid-qilindi/"}
{"content": "Iroq rasmiylari Eron—Iroq urushida (1980—1988) halok bo‘lgan 93 nafar eronlik harbiy xizmatchining jasadini Eronga topshirdi. Mazkur marosim ikki mamlakat chegarasidagi Shalamcha punktida bo‘lib o‘tdi, deya xabar beradi “TASS”.\n\nIRINN telekanalining (Eron) ma’lum qilishicha, asosan 1988-yili Iroqning Fao yarimoroli va Majnun oroli hududidagi janglarda halok bo‘lgan harbiy xizmatchilar jasadi solingan tobutlar 11-yanvar, dushanba kuni Eronning Axvaz shahriga yetkazib kelinadi va shu yerda 12-yanvar kuni tuproqqa qo‘yiladi.\nEron—Iroq urushida nobud bo‘lganlarning aniq soni hozirgacha ma’lum emas. Turli manbalarga ko‘ra, jangovar harakatlarda ikki tomondan ham 500 mingdan 1,5 milliongacha odam halok bo‘lgan.", "category": "Dunyo", "title": "Iroq Eronga ikki mamlakat o‘rtasidagi urushda halok bo‘lgan eronlik harbiylarning jasadini topshirdi", "date": "01/11/2016", "url": "https://daryo.uz/2016/01/11/iroq-eronga-ikki-mamlakat-ortasidagi-urushda-halok-bolgan-eronlik-harbiylarning-jasadini-topshirdi/"}
{"content": "Londonning “Chelsi” klubi sharafini 11 yil davomida himoya qilgan tajribali darvozabon Petr Chex poytaxtning boshqa bir jamoasi – “Arsenal” bilan shartnoma imzoladi. Chex “kanonirlar” bilan ko‘p yillik kelishuvga imzo chekkan, deb xabar beradi “Olamsport.com”.\n\nMa’lumotlarga ko‘ra, 33 yoshli futbolchining transferi “Arsenal”ga 11 million funt sterlingga tushgan. Darvozabonning o‘zi esa yangi klubida haftasiga 100 ming funt maosh oladi. Bu bilan u “Arsenal” tarixidagi eng ko‘p maosh oluvchi darvozabonga aylanadi.\nPetr Chex “Chelsi” libosida 485 ta rasmiy o‘yinda maydonga tushgan. Jami 15 ta sovrinni qo‘lga kiritgan.", "category": "Sport", "title": "Darvozabon Petr Chex rasman “Arsenal” futbolchisiga aylandi", "date": "06/30/2015", "url": "https://daryo.uz/2015/06/30/darvozabon-petr-chex-rasman-arsenal-futbolchisiga-aylandi/"}
{"content": "YouTube foydalanuvchisi Dmitriy Vasilyev Moskvada inkassatorlar mashinasiga uyushtirilgan hujum aks etgan videolavhani tarmoqqa joylashtirdi. Bu haqda TJournal xabar bermoqda.\n\nHujumni yetti kishi uyushtirdi. Niqob taqib olgan jinoyatchilar portlash uyushtirib, tutunga qoplangan mashina ichidagi pul to‘la xaltalarni olib ketdi.\n55 million rubl o‘g‘irlangani aytilmoqda. “Alfa-bank” talonchilik sodir etilganini tasdiqladi.\n\nAyni paytda, IIV xodimlari jinoyatchilar inkassatorlardan faqat ularning qurollarini tortib olganini, pullarga esa tegilmaganini aytmoqda.\nJarohat olganlar va qurbonlar yo‘q. Jinoyatchilar qidirilmoqda.", "category": "Dunyo", "title": "Moskvada inkassatorlarga uyushtirilgan hujum guvohi voqeani videoga tushirdi", "date": "09/08/2016", "url": "https://daryo.uz/2016/09/08/moskvada-inkassatorlarga-uyushtirilgan-hujum-guvohi-voqeani-videoga-tushirdi/"}
{"content": "Dehli shahrida Hindiston fuqarolik kinoforumi, Hindiston kinoklublari federatsiyasi, Hindiston fotograflari va rassomlari jamiyati tomonidan tashkil etiladigan an’anaviy “Do‘stlik” kinofestivalining beshinchi anjumani o’z ishini boshladi. Bu haqda “Jahon” axborot agentligi xabar bermoqda.\n\nDehlida akkreditatsiyadan o‘tgan MDH mamlakatlarining elchixonalari ko‘magida tashkil etilgan ushbu tadbirning ochilish marosimida Hindistonning ijtimoiy-siyosiy, madaniy-gumanitar doiralari vakillari, diplomatiya vakolatxonalari rahbarlari, kinomuxlislar va jurnalistlar hozir bo‘ldi.\nAnjumanda bunday san’at forumlari jahon xalqlari o‘rtasidagi do‘stlik rishtalarini yanada mustahkamlash hamda o‘zaro ishonchni oshirishga xizmat qilishi ta’kidlandi.\nFestivalda “O‘zbekfilm” kinostudiyasi tomonidan suratga olingan, bir necha xalqaro mukofotlarga sazovor bo‘lgan “Kechikkan hayot” filmi (ssenariy muallifi Y. To‘ychiyev, rejissor A. Shahobiddinov) namoyish etildi.\nTurmushning inson oldiga qo‘yadigan vazifalari, orzu va niyatlarning ushalishi yo‘lidagi mehnat, hayotda to‘g‘ri yo‘lni tanlashning muhimligi o‘ziga xos, yangicha va qiziqarli tarzda, ajoyib obrazlar vositasida ifoda etilgan mazkur asar hindistonlik kino muxlislari va mutaxassislarda katta qiziqish uyg‘otdi.\nXususan, Hindiston fotograflari va rassomlari jamiyati prezidenti Vimal Mehtaning fikricha, “Kechikkan hayot” filmi O‘zbekistonda ijod qilayotgan yosh rejissor va aktyorlar, ularning mahoratlari, o‘zbek kino maktabining bugungi darajasi va erishayotgan yutuqlari haqida atroflicha tasavvur beradi.\nBeshinchi “Do‘stlik” kinofestivali shu yilning 22-noyabriga qadar davom etadi.", "category": "Madaniyat", "title": "“O‘zbekfilm” kinostudiyasi tomonidan suratga olingan “Kechikkan hayot” filmi Hindistondagi kinoanjumanda namoyish etildi", "date": "11/21/2014", "url": "https://daryo.uz/2014/11/21/ozbekfilm-kinostudiyasi-tomonidan-suratga-olingan-kechikkan-hayot-filmi-hindistondagi-kinoanjumanda-namoyish-etildi/"}
{"content": "Ichki ishlar vazirligi Yong‘in xavfsizligi bosh boshqarmasi O‘zbekiston aholisi hamda tashkilot, korxona va muassasalarning rahbarlariga qaratilgan, yong‘in xavfsizligi talablariga rioya qilish haqidagi murojaatnomani e’lon qildi.\n\n“Respublika hududida sodir bo‘layotgan yong‘inlarning aksariyat qismi ochiq olovdan foydalanishda ehtiyotsizlik hamda elektr uskunalaridan foydalanish qoidalarining buzilishidan kelib chiqmoqda”, — deyiladi xabarda.\nMuassasa quyidagi yong‘in xavfsizligi talablariga rioya qilishni so‘radi:\n— qurigan o‘t va chiqindilardan hududni tozalash maqsadida ularni yoqib yubormang;\n— tandir yoki o‘choqlarni yoqish uchun yengil alangalanuvchi va yonuvchi suyuqliklardan (benzin, kerosin, dizel yoqilg‘isi, maishiy gaz ballonlaridan olingan gazokondensat suyuqligi) foydalanmang;\n— yonilg‘i va boshqa yonuvchi materiallarni o‘choq oldiga qo‘ymang;\n— sigareta chekish taqiqlangan joylarda chekilmasligiga qat’iy rioya qiling;\n— elektr jihoz va maishiy texnikalardan foydalanishda ularni ishlab chiqargan korxonaning tavsiyasi va yo‘riqnomasi talablariga rioya qiling;\n— elektr uskunalarini montaj qilishda mutaxassis ko‘magidan foydalaning;\n— nosoz elektr rozetka, o‘chirgich, elektr jihoz va maishiy texnikalardan foydalanmang;\n— tashqi himoya qobiqlari shikastlangan yoki zararlangan elektr sim va kabellardan foydalanmang;\n— elektr xo‘jaligida ortiqcha yuklanish va elektr simlarning qisqa tutashuvdan sodir bo‘lishi mumkin bo‘lgan yong‘inlar oldini olish maqsadida sifat sertifikatiga ega bo‘lgan himoya saqlagichlaridan (avtomatlardan) foydalaning.", "category": "Mahalliy", "title": "Ichki ishlar vazirligi aholidan yong‘in xavfsizligi talablariga rioya qilishni so‘radi", "date": "07/28/2016", "url": "https://daryo.uz/2016/07/28/ichki-ishlar-vazirligi-aholidan-yongin-xavfsizligi-talablariga-rioya-qilishni-soradi/"}
{"content": "Axborot va ommaviy kommunikatsiyalar agentligi direktori o‘rinbosari Saida Mirziyoyeva Qarshi shahridagi “Jurnalistlar uyi”ning achinarli ahvolga tushib qolgani haqida xabar berib, bino tez orada ta’mirlanishiga umid bildirgandi.\n\nShundan so‘ng, Qashqadaryo viloyat hokimligi axborot xizmati ushbu ma’lumot viloyat hokimi vazifasini bajaruvchi Zoir Mirzayevga yetkazilgani xususida xabar berdi.\n\nAxborot va ommaviy kommunikatsiyalar agentligining viloyat boshqarmasi boshlig‘i Usmon Nusurovning “Daryo”ga ma’lum qilishicha, bugun 23 noyabr Jurnalistlar uyida ommaviy hashar tashkil etilgan va qurilish ishlari yana jonlangan.\n“Binoning issiqlik va elektr tizimidagi muammolarini bartaraf etish ishlari boshlandi. Quvurlar ta’mirlanayapti. Batareylar keltirildi. Shuningdek binoning orqa tomonidagi deraza romlari ham almashtiriladi”, – deydi Usmon Nusurov.\n\nUsmon Nusurovning aniqlik kiritishicha, Saida Mirziyoyeva tanqididan so‘ng viloyat hokimi Zoir Mirzayev viloyat tashkilotlari rahbarlariga muammoga e’tibor qaratib, ta’mirlash ishlarini yakuniga yetkazish topshirig‘ini bergan.\nQayd etilishicha, bino ta’mirini yakuniga yetkazish elektr toki va issiqlik tizimidagi muammolarni bartaraf etish uchun 400 million so‘m ajratilgan.\nMavzuga doir: Saida Mirziyoyeva Qarshidagi achinarli ahvolga tushib qolgan “Jurnalistlar uyi”ning tez orada ta’mirlanishiga umid bildirdi\nEslatib o‘tamiz, viloyatdagi Jurnalistlar uyi ta’miri 2018-yil avgust oyidan boshlangan bo‘lib, hozirgacha 1 milliard 300 million so‘m sarflangandi. Biroq, ta’mirlash ishlarini yakunlash uchun yana qo‘shimcha mablag‘ zarurligi bois, ta’mirlash ishlari yakuniga yetmay qolib ketgan.\n\n\n\n", "category": "Mahalliy", "title": "Foto: Saida Mirziyoyeva tanqididan so‘ng Qarshidagi jurnalistlar uyida ta’mirlash ishlari yakuniga yetkaziladigan bo‘ldi", "date": "11/23/2019", "url": "https://daryo.uz/2019/11/23/saida-mirziyoyeva-tanqididan-so%ca%bbng-qarshidagi-jurnalistlar-uyida-ta%ca%bcmirlash-ishlari-yakuniga-yetkaziladigan-bo%ca%bbldi/"}
{"content": "“Istiqlol” san’at saroyida 1-may kuni xonanda Shahzodaning yakkaxon konsert dasturiga start berildi. Quyida konsertning birinchi kunidan tayyorlangan fotoreportaj bilan tanishishingiz mumkin.\nMa’lumot uchun, Shahzodaning 2016-yilgi konsert dasturi 7-may kuniga qadar davom etadi.\n\n\n\n\n\n\n\n\n\n\n\n\n\n\n\n\n\n", "category": "Madaniyat", "title": "Xonanda Shahzodaning konsertidan fotoreportaj", "date": "05/02/2016", "url": "https://daryo.uz/2016/05/02/xonanda-shahzodaning-konsertidan-fotoreportaj/"}
{"content": "O‘zbekiston Respublikasi Prezidenti Shavkat Mirziyoyev 18-sentabr kuni Amerika Qo‘shma Shtatlariga jo‘nab ketdi, deb xabar berdi O‘zA.\nAvval xabar qilinganidek, Shavkat Mirziyoyev BMT Bosh Assambleyasining 72-sessiyasi umumiy muzokaralarida nutq so‘zlaydi. Nyu-York shahriga tashrifi doirasida BMT Bosh kotibi Antoniu Guterrish, Xalqaro valyuta fondi taqsimlovchi direktori Kristin Lagard, Jahon banki guruhi prezidenti Jim Yon Kim hamda BMT Bosh Assambleyasiga tashrif buyurgan boshqa davlat rahbarlari bilan uchrashib, muzokaralar o‘tkazadi.\nShuningdek, Shavkat Mirziyoyev keng doiradagi O‘zbekiston – Amerika biznes-forumida ishtirok etadi. Biznes-forum yakunlari bo‘yicha ikki davlat yetakchi firma va kompaniyalari rahbarlari o‘rtasida savdo-iqtisodiy, moliyaviy-sarmoyaviy sohalarda ko‘plab ikki tomonlama hujjatlar imzolanishi kutilmoqda.", "category": "Mahalliy", "title": "Shavkat Mirziyoyev AQShga jo‘nab ketdi", "date": "09/18/2017", "url": "https://daryo.uz/2017/09/18/shavkat-mirziyoyev-aqshga-jonab-ketdi/"}
{"content": "Rossiyaning Chelyabinsk viloyatidagi “Orujeynik” fabrikasi ustalari Grozniy shahri yubileyiga atab Checheniston Respublikasi rahbari Ramzan Qodirov portreti tushirilgan bir kilogrammlik kumush tangani zarb qildi. Bu haqda fabrika rasmiy vakili Ivan Mironovga tayanib “TASS” xabar berdi. Esdalik tanga Qodirovga yaqin kunlarda topshiriladi.\n\n“Kolleksiya cheklangan, u 25 ta kumush nusxadan iborat bo‘ladi. Tangalarning og‘irligi bir kilogramm, qalinligi 14 millimetr, diametri 120 millimetrga teng bo‘ladi, — dedi Mironov. — Avers (tanganing yuza qismi)da Ramzan Qodirov portreti, revers (orqa tomoni)da Ahmad Hoji Qodirov nomidagi masjid aks etgan”.\nNashrning eslatishicha, bu yil “Orujeynik”“Qrim Respublikasining Rossiya Federatsiyasi tarkibiga qabul qilinishi”ga atab ham bir kilogrammlik kumush tangalarni chiqargan edi.", "category": "Dunyo", "title": "Rossiyada Ramzan Qodirov portreti tushirilgan 1 kilogrammlik kumush tangalar zarb etildi", "date": "10/05/2014", "url": "https://daryo.uz/2014/10/05/rossiyada-ramzan-qodirov-portreti-tushirilgan-1-kilogrammlik-kumush-tangalar-zarb-etildi/"}
{"content": "ZTE kompaniyasi tezkor xotirasi 6 Gb bo‘lgan va displeyi chetlarida romlari ko‘rinmaydigan Nubia Z11 smartfonini taqdim etdi, deb yozadi “Hi-tech.mail.ru”. Telefon flagman xususiyatlariga ega bo‘ldi, mashhur futbolchi Krishtianu Ronaldu esa uning “yuzi”ga aylandi.\n\nTelefon displeyi atrofidagi rom minimal hajmda bo‘lib, shuningdek, u USB Type-C zamonaviy porti va barmoq izi skaneri bilan jihozlangan.\nNubia Z11 5,5 dyuymli va 1920×1080 pikselli displey, to‘rt yadroli Snapdragon 820 protsessori, 4/6 Gb tezkor va 64/128 Gb ichki xotira (200 gigabaytgacha microSD), 3000 mA/soat sig‘imli akkumulyator, 16 megapikselli asosiy va 8 megapikselli old kameraga ega.\n\nSmartfon uch xil — tillarang, kulrang va kumushrangda chiqariladi. Shuningdek, kompaniya Nubia Z11’ning orqa paneliga Ronalduning dastxati tushirilgan Cristiano Ronaldo Collector’s Edition cheklangan partiyasini chiqaradi.\nSmartfon 2016-yil 6-iyuldan savdoga chiqadi. 4/64 Gb versiyasi taxminan 1 150 000 so‘m, 6/128 Gb versiyasi esa 1 600 000 so‘mdan sotilishi kutilmoqda.", "category": "Texnologiyalar", "title": "ZTE kompaniyasi Nubia Z11 romsiz smartfonini taqdim etdi", "date": "06/29/2016", "url": "https://daryo.uz/2016/06/29/zte-kompaniyasi-nubia-z11-romsiz-smartfonini-taqdim-etdi/"}
{"content": "Namangan viloyatida O‘zbekistonda ishlab chiqarilgan Isuzu rusumli avtobuslar qatnovi yana yo‘lga qo‘yildi, deb xabar bermoqda “NamNews.uz”.\n\n“Hozircha 50 ta avtobus 1, 4, 17, 23-yo‘nalishlarga qo‘yildi. Buning uchun bankdan to‘rt yilda qaytarish sharti bilan 4,6 milliard so‘m kredit oldik. Haydovchilikka esa ko‘p yillik tajribaga ega 50 kishini ishga qabul qildik”, – dedi “Turon-95 MBI” MChJ rahbari Borillo Murodov.\n“Yana bir gap – ayrim magistral ko‘chalarimiz ta’mirtalab. Ana shu muammolarni hal etishda mutasaddi tashkilotlardan amaliy yordam kutamiz”, – deya qo‘shimcha qildi tadbirkor.\nBorillo Murodovning aytishicha, kelgusida yana avtobuslar olib kelinadi va barcha yo‘nalishlar bo‘yicha qatnov yo‘lga qo‘yiladi.", "category": "Mahalliy", "title": "Namangan viloyatida 4 ta yo‘nalish bo‘yicha Isuzu avtobuslarining qatnovi yo‘lga qo‘yildi", "date": "07/27/2016", "url": "https://daryo.uz/2016/07/27/namangan-viloyatida-4-ta-yonalish-boyicha-isuzu-avtobuslarining-qatnovi-yolga-qoyildi/"}
{"content": "Janubiy Koreya terma jamoasi hujumchisi Xvang Ui Jo faoliyatini Fransiyada davom ettiradi. Bu haqda “Bordo”ning Twitter’dagi rasmiy sahifasida xabar berildi.\n\nU 2017-yildan buyon “Gamba Osaka” sharafini himoya qilib kelayotgandi.\nMa’lumot uchun, 26 yoshli hujumchi ortda qolgan mavsum J-Ligada 19 ta uchrashuvda maydonga tushib, 4 ta gol urdi hamda 1 ta golga assistentlik qildi.\nShuningdek, u Janubiy Koreya terma jamoasi safida 2018-yilgi Osiyo o‘yinlarida ishtirok etib, 9 ta gol urgandi va musobaqaning eng yaxshi o‘yinchisiga aylangandi.\nEslatib o‘tamiz, Xvang Ui Jo Indoneziya mezbonlik qilgan Osiyo o‘yinlari musobaqasining 1/4 finalida O‘zbekiston darvozasiga 3 ta gol urgandi. O‘shanda O‘zbekiston Janubiy Koreyaga 3:4 hisobida mag‘lubiyatga uchragandi.", "category": "Sport", "title": "O‘zbekiston terma jamoasi darvozasiga 3 ta gol urgan Janubiy koreyalik hujumchi “Bordo”ga o‘tdi", "date": "07/15/2019", "url": "https://daryo.uz/2019/07/15/ozbekiston-terma-jamoasi-darvozasiga-3-ta-gol-urgan-janubiy-koreyalik-hujumchi-bordoga-otdi/"}
{"content": "O‘zbekiston terma jamoasi JCh—2022 ikkinchi saralash bosqichining 4-turida Singapurga qarshi bahs olib bordi.\n\nUnda Vadim Abramov shogirdlari 3:1 hisobidagi g‘alabani qo‘lga kiritdi. Uchrashuvning 15-daqiqasida Odil Ahmedov jarima zarbasini qoyilmaqom ijro etgan holda hisobni ochdi.\nBirinchi bo‘lim yakunlanishi arafasida Ihson Fandi jarima maydoniga uzatilgan to‘pga boshi bolan aniq zarba bergan holda muvozanatni tikladi.\nIkkinchi bo‘lim avvalida mehmonlar yana oldinga o‘tib oldi, 51-daqiqada Eldor Shomurodov qanotdan uzatilgan to‘pni o‘z uslubida darvozaga joylab qo‘ydi. Hakam tomonidan qo‘shib berilgan vaqtda Shomurodov Ikrom Aliboyevning qoyilmaqom uzatmasidan so‘ng darvozabon bilan birga-bir chiqqan holda yakuniy hisobni o‘rnatdi.\nShu tariqa “oq bo‘rilar” ketma-ket ikkinchi g‘alabani qo‘lga kiritgan holda ochkolarini 6 taga yetkazib oldi.\nJCh—2022 saralashi\n4-tur bahsi\n15-oktabr, seshanba\nGollar: 0:1 — 15 Odil Ahmedov, 1:1 — 45 Ihson Fandi, 1:2 — 51 Eldor Shomurodov, 1:3 — 90+2 Shomurodov", "category": "Sport", "title": "O‘zbekiston terma jamoasi safarda Singapurni mag‘lub etdi, Shomurodovdan dubl (video)", "date": "10/15/2019", "url": "https://daryo.uz/2019/10/15/ozbekiston-terma-jamoasi-safarda-singapurni-maglub-etdi-shomurodovdan-dubl-video/"}
{"content": "28-fevral kuni Xitoyning mobil texnika ishlab chiqaruvchi kompaniyasi Xiaomi o‘zining mobil qurilmalar uchun mo‘ljallangan birinchi protsessorini namoyish etdi, deb yozadi “Kommersant”.\n\nSurge S1 chipseti Xiaomi’ga tegishli Beijing Pinecone Electronics kompaniyasi tomonidan yaratilgan. Protsessor Qualcomm kompaniyasining Snapdragon 625 chipsetiga raqobatchi sifatida keltirilmoqda. Kompaniya o‘zining yangi protsessorini birinchi bo‘lib Xiaomi Mi 5C yangi smartfoniga o‘rnatadi.\nEkspertlar ta’kidlashicha, bungacha protsessorlarni boshqa firmalardan sotib olgan Xiaomi Samsung, Apple yoki Huawei’dan namuna olgan. Ushbu kompaniyalar mobil qurilmalar uchun chipsetlar ishlab chiqarish sohasida dunyoda yetakchi bo‘lgan Qualcomm kompaniyasiga bog‘liqligini kamaytirish uchun ham o‘z protsessorlarini ishlab chiqarishni boshlagan edi.", "category": "Texnologiyalar", "title": "Xiaomi o‘z protsessorlarini ishlab chiqarishni boshladi", "date": "03/01/2017", "url": "https://daryo.uz/2017/03/01/xiaomi-oz-protsessorlarini-ishlab-chiqarishni-boshladi/"}
{"content": "2012-yilda Londonda bo‘lib o‘tgan yozgi Olimpiya o‘yinlarining doping-testlarini qayta tekshirish vaqtida 116 ta musbat namunalar topildi. Bu haqda Insidethegames xabar beradi.\n\nAvvalroq qo‘shimcha tekshiruvlardan so‘ng 5 nafar og‘ir atletikachi: ukrainalik Aleksey Toroxtiy (oltin, 105 kilogrammgacha bo‘lgan vaznda), Ozarbayjondan Valentin Xristov (bronza — 56 kilogrammgacha), 2016-yilgi Olimpiada chempioni Ruslan Nurudinov ( London Olimpiadasida 4-o‘rin, 105 kilogrammgacha bo‘lgan vaznda), belaruslik Nikolay Novikov (7-pog‘ona, 85 kilogrammgacha) va armanistonlik Meline Daluzyan (14-o‘rin, 69 kilogrammgacha bo‘lgan vaznda)larning doping-testlari ijobiy natija taqdim etgandi.\nQayta tekshiruvlar 2016-yilda boshlangan va bu kelgusi yillarda ham davom etadi. London Olimpiadasi tarixdagi eng “kir” musobaqa sifatida qayd etildi. Avvalgi rekord Pekin—2008 Olimpiadasida o‘rnatilgandi, o‘shanda 86 ta doping-testi natijalari ijobiy ko‘rinish olgandi.", "category": "Sport", "title": "London Olimpiadasi doping-testi natijalari qayta tekshirilishi oqibatida 116 ta musbat ko‘rsatkich aniqlandi, bu — rekord", "date": "12/26/2018", "url": "https://daryo.uz/2018/12/26/london-olimpiadasi-doping-testi-natijalari-qayta-tekshirilishi-oqibatida-116-ta-musbat-korsatkich-aniqlandi-bu-rekord/"}
{"content": "Nigeriya armiyasi Jakana shahrida jangarilarga qarshi maxsus operatsiya o‘tkazdi, buning uchun shaharning barcha aholisini lagerga olib ketdi, deya xabar beradi “Liga Novosti”.\n\n10 000 kishi Jakana shahridan 40 kilometr uzoqlikda joylashgan lagerga ko‘chirilgan.\nBu qaror armiya boshlagan terrorizmga qarshi operatsiya bilan bog‘liq.\nBirlashgan millatlar tashkilotining ma’lumotlariga ko‘ra, odamlar lagerga narsalarisiz, ayrimlari hatto yalangoyoq olib kelingan.\nJakana Nigeriyaning shimoliy-sharqiy qismida joylashgan.\nBugun ertalab Sudanda harbiy to‘ntarish ro‘y bergani xabar qilindi, mamlakat prezidenti iste’foga chiqqan.", "category": "Dunyo", "title": "Nigeriyada ogohlantirishsiz butun bir shahar evakuatsiya qilindi", "date": "04/11/2019", "url": "https://daryo.uz/2019/04/11/nigeriyada-ogohlantirishsiz-butun-bir-shahar-evakuatsiya-qilindi/"}
{"content": "Harbiy kiyimdagi bir guruh odamlar 4-yanvar, dushanba kuni Iroq markazidagi ikkita masjidda portlovchi moslamalarni ishga tushirganligi oqibatida uch kishi yaralandi. Bu haqda AFP bergan ma’lumotlarga asosan “RIA Novosti” xabar qilmoqda.\n\nMa’lum qilinishicha, hodisalar Bag‘dod janubida joylashgan Xilla tumanidagi sunniylarning masjidlarida sodir bo‘ldi.\nShuningdek, Iroq poytaxti yaqinidagi Al-Iskandariya shahrida yashovchi so‘fining ham o‘z uyi oldida o‘ldirilganligi ta’kidlanmoqda.", "category": "Dunyo", "title": "Bag‘dod janubidagi sunniylarning ikkita masjidida portlash yuz berdi", "date": "01/04/2016", "url": "https://daryo.uz/2016/01/04/bagdod-janubidagi-sunniylarning-ikkita-masjidida-portlash-yuz-berdi/"}
{"content": "Yaponiya hukumati Vladimir Putinning mamlakatga joriy yilning kuziga rejalashtirilgan tashrifidan voz kechdi. Bu haqda Yaponiyaning Sankei Shimbun gazetasiga tayanib Segodnya.ua xabar bermoqda.\n\nGazeta manbalari taqdim etgan ma’lumotga ko‘ra, Yaponiya bosh vaziri Sindzo Abe Putin bilan noyabrda Pekindagi Osiyo-Tinch okeani iqtisodiy hamkorligi sammitida uchrashadi.\nKuzgi tashrif haqidagi kelishuvga fevral oyidayoq erishilgan, biroq Qrim Rossiya ixtiyoriga o‘tgach, Yaponiya hukumati aprelga belgilangan Yaponiya tashqi ishlar vaziri tashrifini kechiktirgan, shuningdek avgustga rejalashtirilgan Rossiya-Yaponiya konsultatsiyalarini ham bekor qilgan edi.\nNoyabrda bo‘ladigan uchrashuvda bosh vazir Abe Putindan Rossiya-Yaponiya siyosiy muzokaralarini yangilash uchun Ukrainadagi nizolarni tinch yo‘l bilan hal qilishni so‘ramoqchi.", "category": "Dunyo", "title": "Yaponiya hukumati Putinning rasmiy tashrifini bekor qildi", "date": "10/22/2014", "url": "https://daryo.uz/2014/10/22/yaponiya-hukumati-putinning-rasmiy-tashrifini-bekor-qildi/"}
{"content": "Ijtimoiy tarmoqlarda ichki ishlar idoralariga tegishli ekani aytilayotgan Nexia xizmat avtomobili yo‘l o‘rtasida ag‘darilib, yonayotgani aks etgan videoyozuv tarqaldi.\nHodisa aynan qachon, qayerda, qay sabab bilan yuz bergani, jabrlanuvchilar ahvoli hozircha noma’lum. Rasmiy organlar ushbu hodisa yuzasida hozircha axborot bermagan.", "category": "Mahalliy", "title": "Video: IIB Nexia’si ag‘darilib, yonib ketdi", "date": "12/02/2019", "url": "https://daryo.uz/2019/12/02/video-iib-nexiasi-agdarilib-yonib-ketdi/"}
{"content": "AQSh psixologlari uzoq davom etgan tadqiqotlar va dunyo bo‘yicha mashhur Instagram ijtimoiy tarmog‘i foydalanuvchilari bilan muloqotlardan so‘ng, bu tarmoqni har kuni kuzatib borish insonning tushkunlikka tushib qolishiga olib kelishi mumkin degan xulosaga keldi. Bu haqda “Mobinfo.uz” xabar beradi.\n\nAniqlanishicha, tushkunlikka tushib qolishga o‘z kumirlarining akkauntlarini ko‘zdan kechirish va ular bilan o‘zini taqqoslash sabab bo‘ladi.\nIjtimoiy tarmoqqa tez-tez tashrif buyurish ayollarda salbiy hissiyotlarni yuzaga keltirib, psixologik buzilishlarga sabab bo‘ladi. Mashhurlarning yorqin suratlarini tomosha qilish ayol va erkaklarning o‘ziga nisbatan baho berish darajasi pasayishiga olib keladi. Oqibatda yuzaga kelgan tushkun holatdan mutaxassis yordamisiz chiqib ketish qiyin deb hisoblanmoqda.\nTa’kidlash joizki, 2015-yilning sentabr oyi natijalariga ko‘ra, dunyo bo‘yicha Instagram foydalanuvchilari soni 400 milliondan oshgan.", "category": "Texnologiyalar", "title": "AQSh psixologlari Instagram’ning sog‘liq uchun xatarli ekanligini aniqladi", "date": "12/16/2015", "url": "https://daryo.uz/2015/12/16/aqsh-psixologlari-instagramning-sogliq-uchun-xatarli-ekanligini-aniqladi/"}
{"content": "Shavkat Mirziyoyev Buxoroga tashrifi doirasida qorako‘lchilikni rivojlantirish masalasiga alohida e’tibor qaratdi, deb xabar berdi Prezident matbuot xizmati.\n\nBuxoro qorako‘lchilikning asl vatani ekani, mahalliy aholi ilgaridan bunday mahsulotlarni butun dunyoga sotib, katta daromad topganini qayd etdi. Bu sohada yo‘qolib borayotgan naslchilik va tajribani qayta tiklash, cho‘pon va tikuvchi hunarmandlarni qo‘llab-quvvatlash zarurligini ta’kidladi. Qorako‘lchilik bo‘yicha institut va jamg‘arma, Buxoroda zavod tashkil etish yuzasidani topshiriqlar berdi.\n\nYana bir diqqatga sazovor loyiha – tut bargidan foydali choy ishlab chiqarishga doir.\nMutaxassislarning fikricha, tut bargida kofein va tanin moddasi odatdagi choydan 200 barobar kam. Vitamin va minerallar esa, aksincha, ko‘proq.\nO‘zbekiston Prezidenti bu loyihani ma’qullab, bunday choy aholi salomatligi uchun foydaliligi, import o‘rnini bosishi bilan alohida ahamiyatga ega ekanini ta’kidladi.\nBuxoroda o‘rmon xo‘jaligi yo‘nalishida ham katta imkoniyatlar mavjud. O‘zbekistonda o‘sadigan shifobaxsh ne’matlar ko‘plab sohalarda keng qo‘llaniladi. Xususan, sistanxe va isiriq o‘simligiga xorijiy farmatsevtika korxonalarida talab yuqori. Birgina sistanxening dorivor xususiyati jenshen o‘simligiga qaraganda besh barobar yuqoriligiga e’tibor qaratildi.\nShavkat Mirziyoyev bunday tabiiy imkoniyatlarni to‘la ishga solish orqali yangi ish o‘rinlari yaratish, eksportni ko‘paytirish bo‘yicha topshiriqlar berdi.\nMavzuga doir: Shavkat Mirziyoyev Buxoro tumanidagi “Buxorobaliqsanoat” MChJda amalga oshirilayotgan loyihalar bilan tanishdi", "category": "Mahalliy", "title": "Shavkat Mirziyoyev Buxoroda qorako‘lchilik bo‘yicha institut va jamg‘arma tashkil etish yuzasidan topshiriq berdi", "date": "02/16/2018", "url": "https://daryo.uz/2018/02/16/shavkat-mirziyoyev-buxoroda-qorakolchilik-boyicha-institut-va-jamgarma-tashkil-etish-yuzasidan-topshiriq-berdi/"}
{"content": "Boks bo‘yicha superog‘ir vazn toifasida WBA va WBO versiyalari bo‘yicha jahon chempioni hisoblangan britaniyalik Tayson Fyurining kokain giyohvand moddasini aniqlash bo‘yicha topshirgan doping testi ijobiy natija berdi. Bu haqda “TASS” xabar bermoqda.\n\nTayson Fyurining doping namunasi 22-sentabr kuni olingan edi. Britaniyalik sportchi barcha chempionlik kamarlaridan mahrum etilishi mumkin.\nAvvalroq 29-oktabr kuniga belgilangan ukrainalik Vladimir Klichko va Tayson Fyuri o‘rtasidagi revansh jangi tashkilotchilari bellashuv noma’lum muddatga qoldirilganini tasdiqlagan edi.\nBokschilar o‘rtasidagi jang qoldirilishining rasmiy sababi sifatida Fyurining jarohati ko‘rsatilgan, ammo keyinroq OAV britanliyalik bokschi ruhiy muammolarga duch kelganini ma’lum qilgan edi.\nEslatib o‘tamiz, 2015-yilning noyabr oyida Tayson Fyuri 12 raundlik jangda Vladimir Klichkoni hakamlarning yakdil qarori bilan mag‘lubiyatga uchratib, IBF, WBA va WBO chempionlik kamarlarini qo‘lga kiritgandi.\nKeyinroq britaniyalik bokschi majburiy jang o‘tkazishdan bosh tortgani uchun IBF kamaridan mahrum etilgan edi.\nTayson Fyuri professional ringda 25 ta jang o‘tkazib, barchasida (18 ta jangda nokaut bilan) g‘alaba qozongan. Vladimir Klichko 68 ta jangning 64 tasida (53 ta jangda nokaut bilan) zafar quchib, 4 marta mag‘lubiyatga uchragan.", "category": "Sport", "title": "Doping namunasida kokain izlari topilgan bokschi Tayson Fyuri barcha chempionlik kamarlaridan mahrum etilishi mumkin", "date": "10/01/2016", "url": "https://daryo.uz/2016/10/01/doping-namunasida-kokain-izlari-topilgan-bokschi-tayson-fyuri-barcha-chempionlik-kamarlaridan-mahrum-etilishi-mumkin/"}
{"content": "Uchrashuv vakillarimiz uchun juda yaxshi boshlandi. Durang natija biz uchun yetarli bo‘lsa-da, futbolchilarimiz himoyaga “yotib olish” haqida hech ham o‘ylamay, iloji boricha hujumga zo‘r berdilar. To‘pga egalik qilish bo‘yicha ko‘rsatkich nisbatan tenglikni ko‘rsatayotgan bo‘lsa-da, o‘zbekistonlik yoshlar o‘z kuchlariga ishonch bilan harakat qildilar. Ketma-ket harakatlardan so‘ng, Aleksandr Fominda juda qulay imkoniyat yuzaga keldi, ammo himoyachimizdan omad biroz yuz o‘girdi.\n\nO‘z navbatida futbolchilarimiz kombinatsion o‘yin namoyish etishga urinishdi. Bu borada Jamshid Iskanderov jamoa o‘yini boshqaruvchisi vazifasini bajarib berdi. Turkiyadagi jahon chempionatida muxlislar va mutaxassislar tomonidan “Maestro” nomini olgan Jamshid butun maydon bo‘ylab yaxshi harakat qildi va sheriklari uchun qulay vaziyatlar yaratib berishga urindi.\nHavfli hujumlarni deyarli uyushtira olmayotgan saudiyaliklar bir-ikki bor darvozabonimizni bezovta qilishdi. Bezovta qilganda ham, chinakamiga havotirli vaziyatni vujudga keltira olishdi. Raqib futbolchisi deyarli birga-bir vaziyatga chiqib bergan zarbasini Akmal Tursunboyev qaytarib qoldi. Bundan ruhlangan raqiblarimiz bo‘lim oxirida biroz jonlanib qolishdi va to‘p nazoratini qo‘lga olishga ham harakat. Ammo birinchi bo‘limda hech bir jamoaga gol urish nasib etmadi.\nIkkinchi bo‘lim ham birinchisidan unchalik farq qilmadi. Vakillarimizning salohiyat bobida ustunligi oddiy muxlis ko‘zi bilan qaraganda ham bilinib turardi. Ammo, futbol bu jamoaviy o‘yin va unda bir kishi hech narsa qila olmaydi.\nRaqib jamoa vakillari o‘zlariga nima kerakligini bilib, tushunib harakat qildilar. Ularning asosiy vazifasi o‘z darvozasidan to‘p o‘tkazib yubormaslik va hech bo‘lmaganda bitta gol urish edi. Buni juda yaxshi tushungan Saudiya Arabistoni terma jamosi ehtiroslarga berilmay, olg‘a harakat qilishda davom etdi.\nUchrashuvning 59-daqiqasida esa, o‘sha biz istamagan va ich-ichimizdan qo‘rqqan vaziyat yuz berdi. Raqib futbolchisi As-Sudaniyning jarima maydoni tashqarisidan yo‘llagan kuchli zarbasi darvoza to‘siniga tegib, darvozamizga borib tushdi — 0:1.\nShundan keyin ham oldinda yarim soat va hakam qo‘shib beradigan 2—3 daqiqa vaqt bor edi. Aql bilan harakat qilib, barchasini o‘z foydamizga hal etsak bo‘lardi. Axir bu o‘yinda terma jamoamizni durang natija ham pley-off bosqichiga olib chiqishini nafaqat siz va biz, balki hamma bilardi. Bir qarashda, tarkib bobida jamoamiz nafaqat guruh, balki umuman chempionat ishtirokchilari orasida ham eng kuchlilaridan biri edi. Lekin mag‘lubiyatga uchramasak yetarli bo‘lgan bir vaziyatda ikkinchi o‘rinni saudiyaliklarga “sovg‘a” qilib o‘tiribmiz. Bunda kim yoki kimlar aybdor deganning endi foydasi yo‘q. Poyezd, unga qo‘shilib pley-off yo‘llanmasi ham ketib bo‘ldi.\nLekin futbolimiz tarixidagi eng kuchli tarkiblarimizdan biri bo‘lgan bu terma jamoa jahon chempionati emas, Osiyo chempionatining guruh bosqichida qolib ketishi achinarli bir hol.\nO‘zbekiston U-22—Saudiya Arabistoni U-22 — 0:1\n2014 yil 16 yanvar. 21:00. Sib", "category": "Sport", "title": "O‘zbekiston Osiyo chempionatidan chiqib ketdi", "date": "01/16/2014", "url": "https://daryo.uz/2014/01/16/ozbekiston-osiyo-chempionatidan-chiqib-ketdi/"}
{"content": "Qoratoshdagi MediaPark’da 7-iyul kuni O‘zbekistonda ishlab chiqarilayotgan Samsung SmartTV televizorlarining 5 va 6-seriyalari taqdimoti bo‘lib o‘tdi.\n\nSmartTV nima? U ham televizor, lekin aqlli — bu televizor orqali nafaqat telekanallarni tomosha qilish, balki internetga ulanish, ijtimoiy tarmoqlarda do‘stlar bilan suhbatlashish, o‘yinlar o‘ynash mumkin. Imkoniyatlari jihatdan kompyuter va smartfonga yaqin mazkur qurilma uchun maxsus ishlab chiqilgan dasturlar vaqtni chog‘ o‘tkazish, zarur axborotni olish va ma’lumotlarni uzatish imkonini beradi. Va bu hali SmartTV’ning barcha imkoniyatlari emas.\n\nTelevizorlar taqdimotida ishtirok etgan Samsung Electronics’ning O‘zbekistondagi vakolatxonasi rahbari Shin Vun Minning alohida ta’kidlashicha, “SmartTV bugun har bir xonadonda bo‘lishi zarur anjomdir”.\n\n“SmartTV qandaydir murakkab narsa, deb o‘ylamaslik lozim. O‘z navbatida, televizorga shunchaki telekanallarni ko‘rsatib beruvchi qurilma sifatida munosabatda bo‘lish davri ham o‘tdi. Atigi 10 yil avval mobil telefonlar bor-yo‘g‘i aloqa vositasi edi, hozir esa hayotimizning ajralmas qismiga aylangan aloqadan boshqa ham har turli vazifalarni bajara oladigan ishchi quroldir. SmartTV ham shunday — u sizga istalgan vaqtda siz xohlagan narsani ko‘rish va o‘qish imkonini beradi”, — deydi janob Min.\n\nDarhaqiqat, Samsung SmartTV’ning interfeysi har bir nuqtasigacha o‘ylab ishlangan bo‘lib, oddiy mobil telefonning istalgan foydalanuvchisi hech bir qiyinchiliksiz bu aqlli televizorni boshqarishi mumkin. Xususan, Samsung-Smart funksiyasi yordamida bevosita video ko‘rish vaqtida Facebook yoki boshqa bir messenjer vositasida do‘stlar bilan muloqot qilish mumkin.\n\nBesh yildan beri Artel bilan hamkorlik qilayotgan Samsung Electronics 2016-yildan boshlab O‘zbekistonda televizorlar ishlab chiqarishni yo‘lga qo‘ygan. Bu yildan Toshkentdagi sobiq “Tashselmash” zavodi o‘rnidagi ishlab chiqarish quvvatlarida 5- va 6-seriya Samsung SmartTV televizorlari tayyorlanmoqda.\n\n5-seriya televizorlari 43, 49 va 55 diagonallarda ishlab chiqarilayotgan bo‘lsa, 6-seriya hozircha faqat 55 diagonalli talqini bilan kifoyalangan. Qayd etishlaricha, koreys texnologiyasi asosida ishlab chiqarilgan televizorlar sifati Samsung’ning Koreyadagi bosh ofisi tomonidan qat’iy nazorat qilinadi, xodimlar esa muntazam ravishda Koreyada malaka oshirib qaytadi.\n\nBundan tashqari, O‘zbekistonda ishlab chiqarilgan Samsung SmartTV televizorlariga avvalboshdan AllPlay dasturi o‘rnatilgan bo‘lib, mazkur dastur yordamida xaridorlar “Player.uz”, “AllMovies.uz” servislari va HD formatdagi IPTV telekanallaridan bir yil davomida bepul foydalanishlari mumkin.\n\nAqlli va zamonaviy ushbu televizorlar MediaPark tarmog‘ida diagonallari va boshqa ko‘rsatkichlardagi farqlariga ko‘ra 5,5 million so‘mdan 10 million so‘mgacha bo‘lgan narxlarda sotilmoqda. Samsung Electronics vakillarining ma’lum qilishicha, yangi televizorlarni qulay shartlar asosida kreditga ham olish mumkin.\n\nO‘zbekiston uchun texnik o‘sish va mahalliy bozorning sifatli mahsulot bilan to‘ldirilishi ramzi hisoblangan Samsung SmartTV televizorlari xonadoningizdagi barcha yosh vakillariga mos qulay ham qiziqarli qurilma bo‘lishiga shubha yo‘q!\nReklama huquqi asosida", "category": "Texnologiyalar", "title": "Samsung SmartTV — har bir xonadonda bo‘lishi zarur aqlli televizor", "date": "07/13/2017", "url": "https://daryo.uz/2017/07/13/samsung-smarttv-har-bir-xonadonda-bolishi-zarur-aqlli-televizor/"}
{"content": "Rossiyada xaridor Apple smartfonini sotib olish uchun do‘konga bir vanna chaqa pul ko‘tarib keldi. Bu haqda TJournal xabar bermoqda.\n\nHodisa fotosi va izohini Apple’ning rasmiy riteyleri hisoblangan re:Store do‘konini boshqaruvchi Inventive Retail Group kompaniyasi matbuot kotibi Lyudmila Syomushina Facebook’da e’lon qildi.\nSemushinaning so‘zlariga ko‘ra, xaridor tanga pullar bilan to‘ldirilgan vannani “shunday ko‘chadan” ko‘tarib kelgan. Suratda sotuvchi pulni qo‘lda sanash bilan bandligini ko‘rish mumkin, chunki do‘konda tangani avtomatik sanab beradigan qurilma yo‘q.\nXaridorning so‘zlariga ko‘ra, vannada 100 ming rublga yaqin pul bo‘lgan. Tangalar sanab bo‘linganidan so‘ng, u xotirasi 256 gigabaytga teng iPhone XS smartfonini sotib olishga muvaffaq bo‘lgan.", "category": "Texnologiyalar", "title": "Rossiyalik xaridor iPhone XS uchun bir vanna tanga to‘ladi", "date": "11/14/2018", "url": "https://daryo.uz/2018/11/14/rossiyalik-xaridor-iphone-xs-uchun-bir-vanna-tanga-toladi/"}
{"content": "AQSh maxsus xizmatlarining qochqindagi sobiq xodimi Edvard Snouden Germaniyaning Gessen federal yeridagi Kassel shahri tomonidan har yili topshiriladigan Glas der Vernunft (Idrok qadahi) mukofoti bilan taqdirlandi. Bu haqda, DPA’ga asoslanib, “TASS” xabar bermoqda.\n\n“AQSh maxsus xizmatlarini fosh etish bilan Edvard Snouden jamoatchilikning fuqarolar ma’lumotlarini cheklanmagan miqdorda to‘plash va saqlash muammolariga bo‘lgan qiziqishini orttirdi. U jasorat va sof idrok bilan o‘z hayoti va xavfsizligini tahdid ostiga qo‘yishga qaror qildi”, — deyiladi mukofot topshirilishi munosabati bilan Kassel portalida joylashtirilgan xabarnomada.\nMukofotni topshirishga bag‘ishlangan tantanali marosim 25-sentabr kuni Kassel davlat teatri binosida bo‘lib o‘tdi. Mukofot sohibining o‘zi marosimda qatnasha olmadi.\n“Qonun vijdonning o‘rnini bosa olmaydi”, — dedi Snouden taqdirlash marosimi uchun amalga oshirgan videomurojaatida.", "category": "Dunyo", "title": "Germaniya Snoudenni nufuzli mukofot bilan taqdirladi", "date": "09/25/2016", "url": "https://daryo.uz/2016/09/25/germaniya-snoudenni-nufuzli-mukofot-bilan-taqdirladi/"}
{"content": "Hududlarda aholini tadbirkorlikka keng jalb qilish va oilaviy tadbirkorlikni rivojlantirishga doir qo‘shimcha chora-tadbirlar to‘g‘risida Prezident qarori qabul qilindi. Bu haqda “Huquqiy axborot” kanali ma’lum qildi.\n\nQarorga muvofiq “Har bir – oila tadbirkor” dasturi doirasida:\nnazarda tutilgan loyihalar va tadbirlarni moliyalashtirish O‘zbekiston Respublikasi Tiklanish va taraqqiyot jamg‘armasi hamda xalqaro moliya institutlari kredit liniyalari mablag‘lari hisobidan amalga oshiriladi;\nimtiyozli kreditlar aholi hamda tadbirkorlik subyektlariga yillik 8 foiz stavkada 3-6 oygacha bo‘lgan imtiyozli davr bilan 3 yildan ko‘p bo‘lmagan muddatga ajratiladi.\n“Har bir – oila tadbirkor”, “Yoshlar kelajagimiz” va boshqa shu kabi maqsadli dasturlar asosida aholiga imtiyozli kreditlar endilikda Oilaviy tadbirkorlikni qo‘llab-quvvatlash markazlari xulosasi asosida ajratiladi.\nBelgilanishcha, bunda dastlab shartnoma asosida loyiha egasi (kredit oluvchi)ga mahsulotlar (masalan, qoramol) yetkazib beriladi, loyiha egasi (kredit oluvchi) yetkazib berilgan mahsulotdan qanoatlanish hosil qilgandan so‘ng tegishli mablag‘lar bank tomonidan mahsulot yetkazib beruvchining hisob-raqamiga o‘tkazib beriladi .", "category": "Mahalliy", "title": "O‘zbekistonda maqsadli dasturlar asosida aholiga imtiyozli kreditlar Oilaviy tadbirkorlikni qo‘llab-quvvatlash markazlari xulosasi asosida ajratiladi", "date": "03/11/2019", "url": "https://daryo.uz/2019/03/11/ozbekistonda-maqsadli-dasturlar-asosida-aholiga-imtiyozli-kreditlar-oilaviy-tadbirkorlikni-qollab-quvvatlash-markazlari-xulosasi-asosida-ajratiladi/"}
{"content": "Germaniya Federativ Respublikasi razvedkasi AQSh davlat kotibi Jon Kerrining telefon suhbatini tasodifan tutib oldi, deya xabar berdi “RIA Novosti” Germaniya OAVlariga tayanib.\n\nAniqlanishicha, Kerrining suhbati 2013-yilda u sun’iy yo‘ldosh telefoni orqali gaplashayotgan vaqtda Germaniya Federal razvedka xizmati tomonidan yozib olingan. Spiegel nashri yozishicha, suhbat umuman boshqa operatsiyani o‘tkazish doirasida tasodifan yozib olingan.\nNashrning eslatishicha, Germaniya tomonidan yuqori mansabli amerikalik siyosatchilarning “tasodifan” tinglanishi bilan bog‘liq bunday voqea 2012-yilda ham sodir bo‘lgan. O‘shanda amaldagi AQSh davlat kotibi Hillari Klinton va BMTning o‘sha paytdagi bosh kotibi Kofi Annan suhbati yozib olingan.\nEslatib o‘tamiz, iyul oyida AQSh maxsus xizmatlari bilan hamkorlik qilishda gumon etilgan ikki nafar Germaniya fuqarosi fosh qilingan edi. Shundan so‘ng Amerikaning GFRdagi elchixonasi qoshidagi AQSh qarorgohi rahbari mamlakatdan chiqarib yuborilgan.", "category": "Dunyo", "title": "Germaniya razvedkasi AQSh davlat kotibi telefon suhbatini tasodifan yozib oldi — OAV", "date": "08/17/2014", "url": "https://daryo.uz/2014/08/17/germaniya-razvedkasi-aqsh-davlat-kotibi-telefon-suhbatini-tasodifan-yozib-oldi-oav/"}
{"content": "2018-yilning 28-fevral kuni O‘zbekiston Ichki ishlar vazirligi xodimlari Toshkentda jinoyatchilikda gumonlangan tojikistonlik fuqaro Hamid Vohidovni qolga oldi. Unga nisbatan Tojikiston Jinoyat kodeksining 200-moddasi (noqoqnuniy ravishda giyohvandlik moddalar va psixotrop vositalar savdosi) bilan ayblov e’lon qilinib, xalqaro qidiruvga berilgan edi, deb xabar qiladi Tojikiston IIV matubot xizmati.\n\nO‘zbekiston va Tojikiston Ichki ishlar vazirliklar o‘rtasidagi “Terrorizmga qarshi kurashish, giyohvandlik vositalari va psixotrop moddalarning noqonuniy aylanishi sohasidagi hamkorlik to‘g‘risida”gi bitimiga ko‘ra, qo‘lga olingan fuqaro tojik hukumatiga topshirilgan.\nMazkur bitim ikki mamlakatning tegishli idoralari o‘ratasida 1999-yilning may oyida imzolangan bo‘lib, Shavkat Mirziyoyev O‘zbekiston Prezidenti etib saylanganidan buyon ushbu sohadagi hamkorlik ham yanada mustahkamlandi.", "category": "Mahalliy", "title": "Xalqaro qidiruvda bo‘lgan jinoyatchi Toshkentda qo‘lga olinib, Dushanbega ekstraditsiya qilindi", "date": "03/01/2018", "url": "https://daryo.uz/2018/03/01/xalqaro-qidiruvda-bolgan-jinoyatchi-toshkentda-qolga-olinib-dushanbega-ekstraditsiya-qilindi/"}
{"content": "“E’tirof — 2015” milliy mukofoti sovrindorlarini taqdirlash marosimi 21-dekabr kuni bo‘lib o‘tgani haqida xabar berildi, g‘oliblar ro‘yxati keltirildi, fotoreportajlar tayyorlandi.\n\nShou-biznes yangiliklariga ixtisoslashgan aksariyat onlayn-resurslar ushbu tadbirni faol, suratlari va matnli translyatsiyalari bilan yoritganiga qaramay, unga asosan tanqidiy nuqtai nazar bilan yondashdi. Ayniqsa, yosh xonanda Malika Egamberdiyevaning “Yilning eng yaxshi ayol xonandasi” sifatida “E’tirof” mukofotiga loyiq ko‘rilgani bir emas, bir necha manbalar tomonidan keskin kutib olindi.\n“Nafaqat tomoshabinlar, zaldagi san’atkorlar ham hayratini yashira olmadi. Manzura ham, Ziyoda ham, Shahzoda ham yo‘lda qolib ketdi. ‘Yilning eng yaxshi ayol estrada xonandasi’ deb Malika Egamberdiyeva e’lon qilindi”, — deb yozadi “Qalampir.uz”. Nashrning qo‘shimcha qilishicha, shundan so‘ng “Istiqlol” san’at saroyida “Malika bu yil nima qildi?”, “Konsert berdi-ku” kabi “shivir-shivirlar” boshlangan.\n“Menimcha, Abdurashid Yo‘ldoshev va Malika Egamberdiyeva milliy yo‘nalishda sovrin olishi kerak edi... Keyingi yil tuzukroq bo‘lar, deb umid qilamiz. Rosti, yozgimiz ham kelmadi”, — deb qayd etadi “Shok.uz” sayti muallifi. “Sayyod.com” esa mazkur masala qariyb butun bir maqola bag‘ishlagan. Nashrning yozishicha, boshqa nominatsiyalar bo‘yicha ham e’tirozlar bor, “biroq Malikaga ko‘proq — chunki uni aksariyat odamlar tanimaydi”.\n\n“Malika 2015-yilda 100 foiz jonli konsert bergani, iste’dodi mukofotlarga loyiqligini e’tirof etish kerak, ammo estrada yo‘nalishida u yil ayoli emasdi”, — deb yozadi sayt muallifi. Muallifning qayd etishicha, odamlar Malika Egamberdiyevaning ommalashgan qo‘shig‘idan ham avval, uning o‘zini tanimayapti.\n“Hech kim Malikaning iqtidori va jonli ijroda kuylashini tanqid qilayotgani yo‘q. Jonli ijro borasida yoki yilning eng chiroyli ovozi mukofoti berilganida boshqa gap edi. Unga ‘Yilning eng yaxshi ayol xonandasi’ mukofotini berishga hali juda erta edi. U hali shogird maqomidagi, birorta qo‘shig‘i ommalashmagan juda yosh va, albatta, iste’dodli xonanda”, — deyiladi saytdagi maqolada.\n\nMa’lumot uchun, Malika Egamberdiyeva 1990-yili Namangan viloyati Pop tumanida tug‘ilgan. 2005-yili maqomchilar ko‘rik-tanlovida g‘olib bo‘lgan, 2009-yili “Qalbimda Vatan” ko‘rik-tanlovi laureati va “Yagonasan Vatan” tanlovi uchinchi o‘rin sohibi bo‘lgan. 2010-yili “Nihol” mukofoti bilan taqdirlangan, 2013-yili esa asosiy Navro‘z tantanalari yakunida O‘zbekiston xalq artisti Ozodbek Nazarbekov bilan duet kuylab chiqqan. O‘zbekiston xalq artisti Gulsanam Mamazoitovani o‘ziga ustoz deb biladi.", "category": "Madaniyat", "title": "“Nafaqat tomoshabinlar, san’atkorlar ham hayratda”. Malika Egamberdiyeva eng yaxshi ayol xonanda deb topilganiga munosabatlar", "date": "12/22/2015", "url": "https://daryo.uz/2015/12/22/nafaqat-tomoshabinlar-sanatkorlar-ham-hayratda-malika-egamberdiyeva-eng-yaxshi-ayol-xonanda-deb-topilganiga-munosabatlar/"}
{"content": "Armen Jigarxanyanning oilasi mashhur aktyor og‘ir holatda ekanligi haqidagi ovozalarni inkor etdi. Bu haqda “Gazeta.ru” xabar bermoqda.\n\n“Bu yolg‘on ma’lumot, haqiqatga mutlaqo to‘g‘ri kelmaydi. Armen Borisovich kasalxonaga rejali ravishda yotqizilgan”, — deya ta’kidlagan aktyorga yaqinda turmushga chiqqan Vitalina Simbalyuk-Romanovskaya.\nEslatib o‘tamiz, oldinroq Jigarxanyan Sklifosovskiy nomidagi tez yordam ilmiy-tadqiqot instituti kardiologiya bo‘limining reanimatsiyasiga yotqizilgani haqida xabar berilgandi.", "category": "Madaniyat", "title": "Aktyor Armen Jigarxanyanning holati og‘ir ekanligi haqidagi xabarlar inkor etildi", "date": "03/06/2016", "url": "https://daryo.uz/2016/03/06/aktyor-armen-jigarxanyanning-holati-ogir-ekanligi-haqidagi-xabarlar-inkor-etildi/"}
{"content": "Plastic Jesus taxallusiga ega ko‘cha rassomi Gollivud xiyoboniga burniga kokain tortayotgan “Oskar” haykalini o‘rnatdi, deya xabar bermoqda Huffington Post.\n\nAsar Hollywood’s best party — “Gollivudning eng yaxshi bazmi” deb nomlanadi. Unda tillarang haykal qizil podiumda emaklab, oq narkotik ustiga naycha bilan engashib turibdi.\nShu tariqa, rassom Amerika kinohayotida kokain iste’mol qilinishiga qarshi kurashmoqda. Haykal 22-fevral kuni “Oskar” mukofotini topshirish marosimi o‘tkaziladigan Dolby kinoteatri yaqiniga o‘rnatilgan.", "category": "Madaniyat", "title": "Gollivud xiyoboniga kokain hidlayotgan “Oskar” haykali o‘rnatildi", "date": "02/20/2015", "url": "https://daryo.uz/2015/02/20/gollivud-xiyoboniga-kokain-hidlayotgan-oskar-haykali-ornatildi/"}
{"content": "Amerikalik xonanda va raqqos Maykl Jeksonning otasi Jo Jekson shifoxonaga yotqizildi. Bu haqda Braziliyaning Globo gazetasiga asoslanib “TASS” xabar bermoqda.\n\nGazeta ma’lumotlariga ko‘ra, Jekson yakshanba kuni San-Paulu shahridagi shifoxonalardan birining intensiv davolash bo‘linmasiga olib kelingan. U insultni boshidan kechirgani aytilgan.\nQayd etilishicha, Jo Jekson Braziliyaga 26-iyul kuni o‘zining 87 yoshlik yubileyini nishonlash uchun tashrif buyurgan.", "category": "Madaniyat", "title": "OAV: Braziliyada Maykl Jeksonning otasi shifoxonaga yotqizildi", "date": "07/27/2015", "url": "https://daryo.uz/2015/07/27/oav-braziliyada-maykl-jeksonning-otasi-shifoxonaga-yotqizildi/"}
{"content": "JCh—2018 3-saralash bosqichining “A” guruhida 3-turning 1 ta o‘yini o‘z yakuniga yetdi.\n\nJanubiy Koreya va Qatar o‘rtasida bo‘lib o‘tgan bellashuvda mezbonlar 3:2 hisobida zafar quchdi va ochkolari sonini 7 taga yetkazib, guruh peshqadamiga aylandi.\nAvvalroq koreyaliklar Xitoyni ham 3:2 hisobida mag‘lub etgan bo‘lsa, Suriya bilan 0:0 hisobida durang o‘ynagandi.\nJCh—2018\n 3-saralash. 3-tur\n 6-oktabr, payshanba\nGollar: Ki Sung Yong, 11 (1:0). Hassan Al-Haydos, 16-pen (1:1). Sebastyan Soriya Kuintana, 45 (1:2). Ji Dong Von, 56 (2:2). Son Xyon Min, 58 (3:2).\nChetlatish: Jeong Ho Hong, 66 (J).\n", "category": "Sport", "title": "JCh—2018. Qatarni mag‘lub etgan Janubiy Koreya terma jamoasi O‘zbekiston joy olgan guruhda birinchiga aylandi", "date": "10/06/2016", "url": "https://daryo.uz/2016/10/06/jch-2018-qatarni-maglub-etgan-janubiy-koreya-terma-jamoasi-ozbekiston-joy-olgan-guruhda-birinchiga-aylandi/"}
{"content": "Yaponiyaning tog‘li Yamanasi prefekturasida qurilgan 42 kilometrli tajriba temiryo‘lida magnit yostiqcha (maglev)da harakatlanuvchi yangi poyezd seshanba kuni soatiga 603 kilometr tezlikda harakatlanib, yangi jahon rekordini o‘rnatdi. Bu haqda “TASS” xabar bermoqda.\n\nAvvalgi rekord 16-aprel kuni o‘rnatilgan, o‘shanda poyezd soatiga 590 kilometr tezlikda harakatlangan edi. “Biz endi bu kabi tajribalarni to‘xtatamiz va asosiy e’tiborni maksimal darajada barqaror va xavfsiz harakatni ta’minlashga qaratamiz”, - deydi JR Tokai temiryo‘l kompaniyasi vakili.\nYaponiyada maglevni qurish bo‘yicha harakatlar XX asrning 70-yillarida boshlangan bo‘lib, 2003-yili JR Tokai temiryo‘l kompaniyasi tomonidan ishlab chiqilgan ekspress soatiga 581 kilometr tezlikda harakatlanib, jahon rekordini o‘rnatgan edi.\n2011-yili Yaponiya hukumati Tokio va Xonsyu oroli markaziy qismidagi Nagoya shaharlarida orasida 286 kilometrli ilk tijoriy maglev temiryo‘lini qurish bo‘yicha rejani ma’qulladi. Qiymati 45,8 milliard dollarga teng bo‘lgan temiryo‘l qurilishi 2014-yilda boshlangan bo‘lib, 2027-yilda bitadi.\nMagnit yostiqchada harakatlanuvchi ekspress Tokio va Nagoya oralig‘idagi masofani soatiga o‘rtacha 500 kilometr tezlik bilan 40 daqiqada bosib o‘tadi. Hozirgi vaqtda foydalanilayotgan “Sinkansen” tezyurar poyezdlari esa buning uchun 1 soat 28 daqiqa vaqt sarflaydi.", "category": "Texnologiyalar", "title": "Yaponiyada magnit yostiqchada harakatlanuvchi poyezd yangi tezlik rekord o‘rnatdi", "date": "04/21/2015", "url": "https://daryo.uz/2015/04/21/yaponiyada-magnit-yostiqchada-harakatlanuvchi-poyezd-yangi-tezlik-rekord-ornatdi/"}
{"content": "12—15-oktabr kunlari Toshkentda “Afishka” Yoshlar mualliflik kinosi haftaligi o‘tkaziladi. Bu haqda “Anons.uz” nashri xabar bermoqda.\n\nHaftalikda yosh kinematografchilarning qisqa metrajli filmlari namoyish qilinadi. Festivalda nafaqat O‘zbekiston, balki Rossiya, Ukraina, Qirg‘iziston, Ozarbayjon, Bolgariya, Isroil, AQSh, Tayvan, Belorussiya va boshqa mamlakat vakillari ham ishtirok etadi.\nTa’kidlash joiz, “Afishka” hamyurtlarimiz va chet ellik mualliflarning qisqa metrajli filmlari festivali 2011-yildan buyon o‘tkazib kelinadi.", "category": "Madaniyat", "title": "Toshkentda Yoshlar mualliflik kinosi haftaligi o‘tkaziladi", "date": "10/08/2013", "url": "https://daryo.uz/2013/10/08/toshkentda-yoshlar-mualliflik-kinosi-haftaligi-otkaziladi/"}
{"content": "10-aprelning e’tiborga molik yangiliklari — “Daryo”ning kechki dayjestida.\n\n1. O‘zbekiston shaharlarida tezlik 60 km/soatgacha pasaytirilishi mumkin. Hozircha bu haqdagi konsepsiya jamoatchilik muhokamasiga qo‘yilgan.\n2. O‘zbekistonda qarzdorligi bo‘lgan shaxslarning chet elga chiqishi cheklanishi mumkin. Masalan, issiq suvdan eng kam ish haqining ikki baravaridan ko‘proq miqdorda qarzdor bo‘lsangiz sizga banklar ham kredit bermaydi. Agar Majburiy ijro byurosi rejalashtirayotgan hamma loyihalar amalga oshsa.\n3. Bloomberg: Alisher Usmonovning mol-mulki 255 mln dollarga kamaydi. Umuman olganda, Rossiyalik milliarderlar bir kunda 12 milliard dollar yo‘qotdi. Bunga AQShning yangi sanksiyalari sabab.\n4. Rossiyada nega O‘zbekistonda ishlab chiqarilayotgan avtomobillar qimmatlashdi? Birinchi sabab — Rossiyada utilizatsiya bo‘yicha to‘lov hajmining oshishi bilan bog‘liq.\n5. OAV: Samvel Babayan Latviyada o‘zbek futboli va o‘zbekistonlik murabbiylarning saviyasini ko‘rsatishga va’da berdi. O‘FA Babayanni bir umrga futboldan chetlatgan edi, biroq, ma’lum bo‘lishicha, 1-fevralda bu qaror bekor qilingan.", "category": "Mahalliy", "title": "Bir kunda chorak mlrd dollardan ayrilgan Alisher Usmonov, Latviyada ishlayotgan Babayan, O‘zbekistonda tezlikni cheklash tashabbusi va kunning boshqa muhim xabarlari", "date": "04/10/2018", "url": "https://daryo.uz/2018/04/10/bir-kunda-chorak-mlrd-dollardan-ayrilgan-alisher-usmonov-latviyada-ishlayotgan-babayan-ozbekistonda-tezlikni-cheklash-tashabbusi-va-kunning-boshqa-muhim-xabarlari/"}
{"content": "Eron tashqi ishlar vaziri Javad Zarif Islom inqilobi muhofizlari korpusi (IIMK)ning “Al-Quds” maxsus bo‘linmasi qo‘mondoni general Qosim Sulaymoniyning o‘ldirilishini AQSh tomonidan amalga oshirilgan terrorchilik akti deya baholadi. Bu haqda “Kommersant” xabar berdi.\n\nSulaymoniy AQSh prezidenti Donald Tramp farmoyishiga asosan Bog‘dod aeroporti yaqiniga berilgan aviazarba oqibatida halok bo‘lgandi. Shuningdek, yana yetti kishi, jumladan, Iroq xalq ko‘ngillilari a’zolari ham halok bo‘lgan.\n“IShID, ‘Al-Nusra’ va ‘Al-Qoida’ kabi terrorchilik guruhlari bilan kurashish yo‘lida samarali hisoblangan general Sulaymoniyning o‘ldirilishi AQShning xalqaro terrorchilik akti bo‘lib, favqulodda xavfli va chuqur eskalatsiya hisoblanadi”, — deydi Eron TIV rahbari. Vazirning ta’kidlashicha, AQSh o‘zining “firibgarona qaltis ishlariga” javob beradi.\nMavzuga doir: \nEslatib o‘tamiz, 31-dekabr kuni AQShning Bag‘doddagi elchixonasi oldida norozilik namoyishlari boshlangan edi, bunga AQSh tomonidan shialarning “Kataib Hizbulloh” jangari guruhi lageriga aviazarba bergani sabab bo‘lgan. Namoyishchilar diplomatik vakolatxona binosini shturm bilan egallashga uringan, ularni tarqatish uchun amerikalik harbiylar ko‘zdan yosh oqizuvchi gazdan foydalangan. Vashington o‘z elchixonasini qo‘riqlash uchun yana 750 nafar harbiyni Iroqqa yuborishini ma’lum qilgan.", "category": "Dunyo", "title": "Eron tashqi ishlar vaziri general Sulaymoniyning AQSh tomonidan o‘ldirilishini terrorchilik harakati deb atadi", "date": "01/03/2020", "url": "https://daryo.uz/2020/01/03/eron-tashqi-ishlar-vaziri-bagdodda-iimk-generalining-oldirilishini-terrorchilik-akti-deb-atadi/"}
{"content": "O‘zbekiston xalq artisti Mirhosil To‘ychi Oripov 12-iyun, juma kuni 91 yoshida vafot etdi. Bu haqda 12news.uz xabar bermoqda.\n\nToshkent teatr san’ati instituti aktyorlik fakulteti bitiruvchisi hisoblangan To‘ychi Oripov turli yillarda Qo‘qon va Toshkentdagi Hamza nomidagi, shuningdek, Toshkentdagi Abror Hidoyatov nomli teatrlarda faoliyat olib bordi.\nU “Qutlug‘ qon” (Hakimboyvachcha), “Boy ila xizmatchi” (Solihboy), “Kelinlar qo‘zg‘oloni” (Mahkam), “Abu Rayhon Beruniy” (Mahmud G‘aznaviy), “Qiyomat qarz” (No‘’mon Nazarov), “G‘ariblar” (Levitskiy), “Yulduzli tunlar” (Shayboniyxon) kabi spektakllardagi rollari bilan tomoshabinlar mehrini qozongan.\n“El-yurt hurmati” ordeni sohibi hisoblangan To‘ychi Oripov “Dev bilan pakana”, “Osmondagi bolalar”, “Bomba”, “Nolinchi variant”, “Abdullajon”, “Ikkinchi davra bo‘yicha”, “Dahoning yoshligi”, “Olovli yo‘llar”, “Shum bola”, “Sayyod qo‘ng‘irog‘i” kabi filmlarda ham suratga tushgan.", "category": "Madaniyat", "title": "O‘zbekiston xalq artisti To‘ychi Oripov vafot etdi", "date": "06/14/2015", "url": "https://daryo.uz/2015/06/14/ozbekiston-xalq-artisti-toychi-oripov-vafot-etdi/"}
{"content": "“Yuventus” klubi a’zosi Pol Pogbaga agentlik qiluvchi Mino Rayola mijozining “Manchester Yunayted” klubida tibbiy ko‘rikdan o‘tishi masalasini bekor qildi, deb xabar berdi “Sports.ru”.\n\nJarayon bugun — 28-iyul kuni Mayamida bo‘lib o‘tishi rejalashtirilgandi. Biroq tomonlar bu kunga qadar kelishuv masalasini yakuniga yetkaza olmadi. Mino Rayola Pogbaning transferidan 30 million yevro ishlab olishdan umid qilgandi.", "category": "Sport", "title": "Pol Pogbaning “Manchester Yunayted”da tibbiy ko‘rikdan o‘tishi bekor qilindi", "date": "07/28/2016", "url": "https://daryo.uz/2016/07/28/pol-pogbaning-manchester-yunaytedda-tibbik-korikdan-otishi-bekor-qilindi/"}
{"content": "Prezident Shavkat Mirziyoyev O‘zbekiston Konstitutsiyasi qabul qilinganining 25 yilligiga bag‘ishlangan tantanali marosimda nutq bilan chiqish qildi. Bu haqda O‘zA xabar bermoqda.\n\nO‘zAning yozishicha, Xalq bilan muloqot va inson manfaatlari yili, deb e’lon qilingan 2017-yilda “Inson manfaatlari hamma narsadan ulug‘” degan g‘oya asosida katta ishlar amalga oshirildi va bu ishlar Konstitutsiyaning asosiy tamoyillarini ro‘yobga chiqarishda yana bir ulkan qadam bo‘ldi.\n“Albatta, bu haqda uzoq va batafsil gapirish mumkin. Lekin bugungi tantanali marosim yangicha mazmun va yo‘nalishda o‘tayotganini hisobga olib, men faqat eng muhim o‘zgarishlar haqida to‘xtalib o‘tmoqchiman”, — dedi O‘zbekiston Prezidenti Shavkat Mirziyoyev\nXabar berishlaricha, joriy yil yakunlari va yangi yilga nom berish to‘g‘risida esa O‘zbekiston Prezidentining yaqin kunlarda Oliy Majlis palatalariga taqdim etiladigan Murojaatnomasida atroflicha fikr yuritiladi.", "category": "Mahalliy", "title": "Shavkat Mirziyoyev 2018-yil nomini Oliy Majlisga taqdim etadigan Murojaatnomasida ma’lum qiladi", "date": "12/07/2017", "url": "https://daryo.uz/2017/12/07/shavkat-mirziyoyev-2018-yil-nomini-oliy-majlisga-taqdim-etadigan-murojaatnomasida-malum-qiladi/"}
{"content": "iWatch 2014-yilning 4-choragida ishlab chiqarilishi mumkin. Bu esa Apple aqlli soati 2015-yildan sotilishi mumkinligini anglatadi, deb yozadi Phonearena.com ma’lumotiga asoslanib “Parol” nashri.\n\nBu xabar Tayvandagi TPK kompaniyasida bo‘lib o‘tgan konferensiyada e’lon qilingan. TPK iPhone va iPad’lar uchun sensor qurilmalarini yetkazib beruvchi asosiy kompaniyalardan biri hisoblanadi.\nShuningdek, TPK kumush nano-simlardan aqlli soat uchun o‘ta mos bo‘lgan juda kichik va egiluvchan sensor qismlarini yasay oladigan kam sonli kompaniyalardan biri.\nTPK kompaniyasi haqidagi ma’lumotlarni hisobga oladigan bo‘lsak, iWatch to‘g‘risidagi yangi mish-mish ishonchli tuyulmoqda.\nSiz nima deb o‘ylaysiz?", "category": "Texnologiyalar", "title": "iWatch ishlab chiqarilishi 2014-yilning oxiriga qoldirilgan bo‘lishi mumkin", "date": "07/30/2014", "url": "https://daryo.uz/2014/07/30/iwatch-ishlab-chiqarilishi-2014-yilning-oxiriga-qoldirilgan-bolishi-mumkin/"}
{"content": "Server Jeparov Janubiy Koreya Kubogi sohibi bo‘ldi, deb xabar bermoqda “Stadion.uz”.\n\n“Syongnam” — “Seul” klublari o‘rtasida kechgan final uchrashuvining asosiy vaqtida hisob ochilmadi.\nPenaltilar seriyasida Jeparov jamoasining qo‘li baland keldi — 4:2.\nEslatib o‘tamiz, avvalroq O‘zbekiston terma jamoasi sardori Server Jeparov Koreya Kubogi finalida qahramonga aylanishi mumkinligi haqida xabar berilgan edi.", "category": "Sport", "title": "Server Jeparov va uning jamoasi Koreya Kubogi sovrindoriga aylandi", "date": "11/23/2014", "url": "https://daryo.uz/2014/11/23/server-jeparov-va-uning-jamoasi-koreya-kubogi-sovrindoriga-aylandi/"}
{"content": "Birlashgan Arab Amirliklarida o‘tayotgan o‘smirlar o‘rtasidagi futbol bo‘yicha jahon chempionatida O‘zbekiston terma jamoasi ilk mag‘lubiyatini qayd etdi va chempionatni nimchorak finalda yakunladi.\n\nO‘zbekiston terma jamoasi tarkibi:\n“C” guruhida 2-o‘rinni egallab nimchorak finalga chiqqan hamyurtlarimizga Gonduras terma jamoasi raqiblik qildi. O‘yin taqdirini raqiblar tomonidan darvozamizga kiritilgan yagona gol hal qildi. Gonduras – O‘zbekiston 1:0. Golni Jorje Bodden 74-daqiqada kiritdi.\nUchrashuvning 24-daqiqasida o‘smirlar terma jamoamiz a’zosi Akrom Komilovga qizil kartochka ko‘rsatildi va bahsning qolgan qismini yigitlarimiz maydonda 10 kishi bo‘lib o‘ynashlariga to‘g‘ri keldi.\n\nSariq kartochkalar: Akrom Komilov (7-daqiqada), Akobir To‘rayev (21-daqiqada), Abdulaziz Jo‘raboyev (45+2-daqiqada), Otabek Shukurov (69-daqiqada), Siddiqov (89-daqiqada) – Elis (45-daqiqada),\nQizil kartochka: Akrom Komilov (24-daqiqada ikkinchi sariq va qizil kartochka)\nGonduras terma jamoasi chorak final bahsida shvetsiyalik o‘smirlar bilan bellashadi.\nMaqolani tayyorlashda FIFA rasmiy sayti ma'lumotlaridan foydalanildi.", "category": "Sport", "title": "FIFA U-17: O‘zbekiston Gonduras terma jamoasiga mag‘lub bo‘ldi", "date": "10/28/2013", "url": "https://daryo.uz/2013/10/28/fifa-u-17-ozbekiston-gonduras-terma-jamoasiga-maglub-boldi/"}
{"content": "Suriya shimolida IShID ekstremistik guruhi tomonidan Turkiya harbiy kuchlariga tegishli tankka hujum qilinishi oqibatida uch nafar harbiy halok bo‘ldi, yana biri yaralandi. Bu haqda Reuters agentligiga tayanib, “RBK” xabar bermoqda.\n\nAvvalroq Turkiya HHK IShID tomonidan foydalanilgan to‘rtta binoni yo‘q qilgandi.\nTurkiya 24-avgust kuni Suriya shimolida “Frot qalqoni” nomli operatsiyani boshlagan edi. Operatsiyaning maqsadlaridan biri IShID va Kurdiston ishchi partiyasiga qarshi kurashishdan iborat. Sentabr oyi boshidan buyon Turkiya hukumati 6 harbiyning halok bo‘lgani, 9 nafari esa jarohatlangani haqida ma’lum qildi.\n3-sentabr kuni Turkiya qo‘shinlari operatsiya hududini kengaytirib, yana bitta tanklar kolonnasi va og‘ir artilleriyani olib kirdi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "Suriyada IShIDning Turkiya tankiga qilgan hujumi oqibatida 3 harbiy halok bo‘ldi", "date": "09/10/2016", "url": "https://daryo.uz/2016/09/10/suriyada-ishidning-turkiya-tankiga-qilgan-hujumi-oqibatida-3-harbiy-halok-boldi/"}
{"content": "Rossiyada o‘tadigan Jahon chempionatiga chiqish uchun kurash olib borayotgan Yevropa mamlakatlari saralashning 5-turi doirasida maydonga tushdi va birinchi davra o‘yinlarini yakunladi.\n\n“G” guruhining ikki yetakchisi — Ispaniya va Italiya termalari mazkur turda ham ishonchni g‘alabani qo‘lga kiritdi. Ispaniya o‘z uyida Isroil darvozasiga 4 ta gol urgan bo‘lsa, Italiya Albaniya postiga 2 ta gol bilan cheklandi.\n\nItaliya va Ispaniyaning o‘zaro o‘yinida 1:1 hisobi qayd etilgandi. Endi mazkur mamlakat jamoalari yakka peshqadam bo‘lib olish uchun ikkinchi davra o‘yinlarida harakat qilib ko‘radi. Ular shu yilning 2-sentabr kuni Ispaniya maydonida yana to‘qnash keladi.\n\nJCh—2018. Yevropa\n “G” guruhi. 5-tur\n 24-mart, juma\nGollar: David Silva, 13 (1:0). Vitolo, 45+1 (2:0). Diyego Kosta, 51 (3:0). Lior Rafaelov, 76 (3:1). Isko, 88 (4:1).\nGollar: Daniele De Rossi, 12-pen (1:0). Chiro Immobile, 71 (2:0).\nGollar: Boban Nikolov, 43 (0:1). Iliya Nestorovski, 68 (0:2). Iliya Nestorovski, 73 (0:3).\nNoaniq penalti: Iliya Nestorovski, 90 (M).\n", "category": "Sport", "title": "JCh—2018. Ispaniya va Italiya raqobati davom etadi. Ularni mag‘lub etadigan jamoa topilmayapti", "date": "03/25/2017", "url": "https://daryo.uz/2017/03/25/jch-2018-ispaniya-va-italiya-raqobati-davom-etadi-ularni-maglub-etadigan-jamoa-topilmayapti/"}
{"content": "“Barselona” bosh murabbiyi Tito Vilanova operatsiya orqali rak o‘simtasini oldirib tashlagandi. Endilikda u martning oxiriga qadar davolanishi kerak. El Mundo Deportivo nashri xabariga ko‘ra, mutaxassis bu vaqt mobaynida Nyu-Yorkda bo‘ladi.\n\nSal oldin kimyoterapiya olayotgan paytida yuzaga keladigan tanaffus orasida Titoning Barselonaga kelib-ketishi mumkinligi haqida yozilgandi. Ammo shifokorlar uzoq uchish muarbbiyni toliqtirib qo‘yishini ta’kidlashdi.\nAyni paytda “Barselona”ni Vilanovaning yordamchisi Xordi Roura boshqarib turibdi. U har bir qarorni qabul qilish oldidan Tito bilan telefon orqali bog‘lanmoqda.", "category": "Sport", "title": "Vilanova mart oyining oxiriga qadar Nyu-Yorkda davolanadi", "date": "02/02/2013", "url": "https://daryo.uz/2013/02/02/vilanova-mart-oyining-oxiriga-qadar-nyu-yorkda-davolanadi/"}
{"content": "13-may kuni eng yirik telekommunikatsiya xizmatlari xalqaro provayderlaridan biri VimpelCom Ltd (O‘zbekistonda Beeline savdo belgisi) 2015-yilning I choragi bo‘yicha o‘z moliyaviy va operatsion natijalarini e’lon qildi, deya xabar bermoqda “Mobinfo.uz”.\n\n2015-yilning birinchi uch oyi natijalariga ko‘ra, Beeline’ning O‘zbekistondagi mijozlari bazasi 10 356 000 kishini tashkil etdi, bu 2014-yilning IV choragidagi ko‘rsatkichdan 228 ming kishi (2,1%)ga kam demakdir.\nBeeline hisobotida aytilishicha, ko‘rsatilgan davrda mobil aloqa abonentining har biri hissasiga 12 819 so‘mlik oylik hisob to‘g‘ri keladi, bu o‘tgan yildagidan 14 foizga ko‘p demakdir. Shu bilan birga, oyiga har bir abonent foydalangan daqiqalar miqdori 491 daqiqaga teng bo‘ldi.\nBeeline aloqa operatorining yanvar—martdagi sof operatsion daromadi 409 milliard so‘mni tashkil etdi.", "category": "Texnologiyalar", "title": "2015-yilning I choragida Beeline abonentlari soni 2 foizga kamaydi", "date": "05/15/2015", "url": "https://daryo.uz/2015/05/15/2015-yilning-i-choragida-beeline-abonentlari-soni-2-foizga-kamaydi/"}
{"content": "Moskvalik jurnalist, musiqachi va bloger Pyotr Salnikov dala hovlisida Leucochloridium paradoxum paraziti tomonidan zararlangan “zombi” shilliq qurt topib oldi. Bu haqda u Instagram’dagi sahifasida gapirib berdi, deb yozmoqda TJournal.\n\n“Dala hovlida zombi shilliq qurt topib oldim — uning ko‘zlarida sporotsista yashaydi, u paypaslagichlarini yashirishga qo‘ymaydi va turli ranglarda pulsatsiya beradi. Shu tariqa, shilliq qurtni qushlar ko‘rib qoladi va yeydi, so‘ng sporotsitani chiqarib yuboradi, u shu yo‘l bilan keyingi shilliq qurtga joylashadi”, — deb yozadi jurnalist.\n“Nega zombi? — so‘zida davom etdi Salnikov. — Chunki sporotsita tufayli shilliq qurt ko‘r bo‘lib qoladi va instinktiv ravishda yorug‘likka qarab o‘rmalaydi”.\nO‘rtacha ikki millimetr uzunlikdagi Leucochloridium paradoxum yassi qurti uchun shilliq qurt oraliq tashuvchidir. Unga lichinka joylashadi, so‘ng u yuzlab mayda lichinkalardan iborat sporotsitaga aylanadi.", "category": "Dunyo", "title": "Moskvalik bloger dala hovlisida topib olgan zombi shilliq qurt haqida gapirib berdi", "date": "06/29/2016", "url": "https://daryo.uz/2016/06/29/moskvalik-bloger-dala-hovlisida-topib-olgan-zombi-shilliq-qurt-haqida-gapirib-berdi/"}
{"content": "Apple kompaniyasi bundan buyon yangi avlod smartfonlari sotuvga chiqarilganining ilk dam olish kunlarigacha qancha miqdorda sotilgani haqidagi ma’lumotlarni e’lon qilmaydi. Bu haqda, Reuters’ga asoslanib, TJournal xabar bermoqda.\n\nKo‘pgina tahlilchilarning fikricha, buning sababi iPhone shuhratining eng yuqori bosqichidan o‘tib bo‘lganidadir — endilikda kompaniya har yili rekord darajadagi xaridlar haqida xabar bera olmaydi.\n“Ma’lumot qancha kam bo‘lsa, shuncha yomon. Ayniqsa atrofidagi savollar shusiz ham ko‘p bo‘lgan yangi avlod iPhone’ga kelganda”, — dedi BGC Partners tahlilchisi Kolin Gillis.\nBa’zi ekspertlar esa xaridlarning dastlabki uch kuni emas, balki birinchi oyi muhimligini ta’kidlamoqda.\nKompaniya vakillari bu qarorni quyidagicha tushuntirdi:\n“iPhone’ning dastlabki xaridlari talabga emas, ko‘p jihatdan qancha uskuna sotuvga chiqarilganiga bog‘liq edi. Shu bois biz bu ko‘rsatkich ortiq investorlarimiz va mijozlarimiz uchun muhim emas, degan qarorga keldik”.\niPhone xaridlaridan olinadigan daromad kompaniya umumiy daromadining deyarli yarmini tashkil etadi.", "category": "Texnologiyalar", "title": "Apple iPhone’larning ilk dam olish kunlaridagi xaridlari haqidagi ma’lumotlarni e’lon qilish an’anasidan voz kechdi", "date": "09/10/2016", "url": "https://daryo.uz/2016/09/10/apple-iphonelarning-ilk-dam-olish-kunlaridagi-xaridlari-haqidagi-malumotlarni-elon-qilish-ananasidan-voz-kechdi/"}
{"content": "Beeline aloqa operatori Quvnoqlar va zukkolarning “Zolotoy Bolt–2013” festivalidagi eng yaxshi jamoalarni maxsus sovrin bilan taqdirladi. Toshkentdagi Xalqaro Vestminster universitetining WEST jamoasiga “Mavsumning eng g‘ayratli va faol jamoasi—2013” faxriy “Zo‘r-Zo‘r” sovrini topshirildi.  Ikkinchi sovrin — “Mavsumning eng yaxshi sahna ko‘rinishi—2013” nominatsiyasi Gubkin nomidagi Rossiya neft va gaz universitetining “Doloto” jamoasiga taqdim qilindi. Bu haqda Beeline matbuot xizmati xabar berdi.\n\n— Quvnoqlar va zukkolar yil sayin yorqin sahna ko‘rinishlari va tengi yo‘q hazil-mutoyibalari bilan tomoshabinlarni quvontirmoqda. Shuning uchun kompaniyamiz O‘zbekistondagi Quvnoqlar va zukkolarning odatdagiday mobil hamkori bo‘lmoqda va bu safar biz ajoyib chiqishlari bilan tomoshabinlarni o‘ziga rom qilgan eng yaxshi jamoalarni aniqladik, — dedi kompaniyaning Jamoatchilik bilan aloqalar xizmati rahbari Oraz Abdurazzoqov.\n\n29-mart kuni Yoshlar Ijod Saroyida Quvnoqlar va Zukkolarning “Zolotoy Bolt–2013” konsert festivali doirasida yettita — “Vixodnoy/Gudok”, WEST, “Doloto”, Inter, “Na lyubitelya”, “Vsyo prosto” va “YurFak”  jamoalari ishtirokida tantanali marosim bo‘lib o‘tdi. Festivalda 2013-yil mavsumining eng yaxshi chiqishlari ko‘rsatildi.", "category": "Mahalliy", "title": "Beeline Quvnoqlar va zukkolar jamoasiga “Zo‘r-Zo‘r” sovrinini topshirdi", "date": "03/31/2014", "url": "https://daryo.uz/2014/03/31/beeline-quvnoqlar-va-zukkolar-jamoasiga-zor-zor-sovrinini-topshirdi/"}
{"content": "Xalqaro valyuta jamg‘armasi (XVJ) o‘zining zaxira valyutalari qatoriga yuanni ham kiritdi. Bu haqda The New York Times manbalariga tayanib, “Gazeta.ru” xabar bermoqda.\n\nXVJning mazkur qarori Xitoyning dunyo bozorlaridagi mavqeyini mustahkamlashi bildirilmoqda. Jamg‘armaning zaxira valyutalari qatoriga dollar, yevro, iyena va funt sterling kiradi.", "category": "Dunyo", "title": "XVJ yuanni zaxira valyutalari qatoriga kiritdi", "date": "12/01/2015", "url": "https://daryo.uz/2015/12/01/xvj-yuanni-zahira-valyutalari-qatoriga-kiritdi/"}
{"content": "AQSh prezidenti Donald Tramp Pxenyanning navbatdagi yadro sinovi fonida Shimoliy Koreyaga zarba berilishi ehtimolini istisno etmadi. Bu haqda “Gazeta.ru” xabar bermoqda.\n\n“Ko‘ramiz”, — dedi Tramp jurnalistning bu haqdagi savoliga javoban.\nShimoliy Koreya 3-sentabr kuni vodorod bombasi muvaffaqiyatli sinovdan o‘tkazilganini ma’lum qildi. Rasmiylarga ko‘ra, bomba yangi qit’alararo ballistik raketaga o‘rnatilishi mumkin.", "category": "Dunyo", "title": "Tramp Shimoliy Koreyaga zarba berilishi ehtimolini istisno etmadi", "date": "09/04/2017", "url": "https://daryo.uz/2017/09/04/tramp-shimoliy-koreyaga-zarba-berilishi-ehtimolini-istisno-etmadi/"}
{"content": "Turkiya “Frot qalqoni” operatsiyasi yakuniga yetganidan keyin ham, Suriyada “noma’qul tuzilmalar” paydo bo‘lishining oldini olish borasidagi ishlarni davom ettiradi. Bu haqda, Reuters’ning xabar berishicha, Turkiya armiyasi bayonotida ma’lum qilingan.\n\n“Biz milliy manfaatlarni himoya qilish, noma’qul tuzilmalar paydo bo‘lishining oldini olish... va mintaqada xavfsizlik va barqarorlikni ta’minlashga qaratilgan operatsiyalarimizni davom ettiramiz”, — deyiladi turk armiyasi bayonotida.\nAvvalroq Turkiya rahbariyati Suriya shimolida amalga oshirilgan “Frot qalqoni” operatsiyasi muvaffaqiyatli tarzda yakuniga yetkazilganini ma’lum qilgan edi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Turkiya armiyasi Suriya hududidagi operatsiyalarni davom ettirish niyatida", "date": "03/31/2017", "url": "https://daryo.uz/2017/03/31/turkiya-armiyasi-suriya-hududidagi-operatsiyalarni-davom-ettirish-niyatida/"}
{"content": "Toshkentdagi Fransiya instituti (avvalgi Viktor Gyugo nomidagi fransuz madaniyati markazi)da fransuz kinosi haftaligi bo‘lib o‘tmoqda. Bu haqda Uzbekistan Today xabar berdi.\n\nAnons.uz'ning xabar berishicha, ushbu tadbir MyFrench Film Festival onlayn festivali doirasida o‘tkazilmoqda. Tanlovda 10ta to‘la va 10ta qisqa metrajli filmlar ishtirok etyapti. Festival so‘ngida taqdimot marosimi o‘tkazilib, unda joriy yilda rejissor Jan-Pier Jyone boshchilik qilayotgan hakamlar tomonidan 7 ta sovrin o‘z egalariga taqdim etiladi. \n\nFestival tanlovida qatnashayotgan filmlardan rejissor Sandrin Bonnerning “Men usiz o‘ta g‘azablanaman”, Mark Fitussining “Polina tergov qilmoqda”, Fransua Pironing “G‘ildirakdagi uy” to‘liq metrajli filmlarini hamda 4ta qisqa metrajli kinolarni Fransiya instituti (Toshkent, Zulfiyaxonim-Labzak ko‘chasi, 112-uy)da tomosha qilish mumkin. \nBarcha filmlar orginal tilda rus subtitrlar bilan namoyish etiladi. Seanslar aniq vaqti Fransiya instituti saytida berilgan. Kirish bepul. \nTomoshabinlar yoqtirgan filmlarini belgilab, ularga festival saytida izoh qoldirishlari va ovoz berishlari mumkin.", "category": "Madaniyat", "title": "Toshkentda fransuz kinosi haftaligi bo‘lib o‘tmoqda", "date": "01/23/2014", "url": "https://daryo.uz/2014/01/23/toshkentda-fransuz-kinosi-haftaligi-bolib-otmoqda/"}
{"content": "Avstraliya hukumati 206 million AQSh dollariga teng 275 kilogrammga yaqin metamfetaminning topilishi munosabati bilan sakkiz nafar gumonlanuvchiga ayblov e’lon qildi. Bu haqda “RIA Novosti” xabar berdi.\n\nAvstraliya immigratsiya va chegaralarni qo‘riqlash vazirligi xodimlari yuk tashish uchun mo‘ljallangan konteynerlarning yasama poli ostidan giyohvandlik vositalarini topdi. Frans Press agentligining ma’lum qilishicha, yetti nafar Avstraliya fuqarosi va bir nafar malayziyalik qo‘lga olingan.\n“Uch kishi giyohvandlik moddalarini tijorat bo‘yicha olib kirish qonunchiligini buzish, qolgan besh kishi katta miqdordagi metamfetaminga egalik qilish va sotish maqsadida noqonuniy olib kirishga urinishda ayblanmoqda”, — deyiladi vazirlik bayonotida. Ularga nisbatan umrbod qamoq jazosi qo‘llanilishi mumkinligi ma’lum qilindi.\nAvstraliya politsiyasi operatsiyada ularga Xitoy hukumati ko‘mak berganligini ta’kidladi.", "category": "Dunyo", "title": "Avstraliya chegarachilari 200 million dollarlik giyohvandlik vositalarini topdi", "date": "07/04/2016", "url": "https://daryo.uz/2016/07/04/avstraliya-chegarachilari-200-million-dollarlik-giyohvandlik-vositalarini-topdi/"}
{"content": "20-dekabr, juma kuni soat 09:00 dan 18:00 ga qadar Toshkent shahar Bektemir tumani Bektemir yo‘li ko‘chasidagi gaz quvurlarini ta’mirlash ishlari olib borilishi munosabati bilan Yashnobod, Mirobod va Bektemir tumanlaridagi ba’zi manzillarda gaz o‘chiriladi. Bu haqda Toshkent shahar hokimligi xabar berdi.\n\nMa’lum qilinishicha, shu kuni quyidagi manzillarda gaz ta’minoti vaqtincha tarmoqdan uziladi.\nYashnobod tumani aholi iste’molchilari:\nUlgurji iste’molchilar:\nMirobod tumani aholi iste’molchilari:\nUlgurji iste’molchilar:\nBektemir tumani aholi iste’molchilari:\nUlgurji iste’molchilar:", "category": "Mahalliy", "title": "Yashnobod, Mirobod va Bektemir tumanlarida 20-dekabr kuni gaz ta’minotida uzilish bo‘ladi", "date": "12/19/2019", "url": "https://daryo.uz/2019/12/19/yashnobod-mirobod-va-bektemir-tumanlarida-20-dekabr-kuni-gaz-taminotida-uzilish-boladi/"}
{"content": "Sony Xperia E dual — Xperia smartfonlarining navbatdagi ko‘rinishi. Ushbu ixcham apparat ikkita SIM-kartada ishlaydi.\n\nBu yangi smartfon bir SIM-kartada ikkinchisiga oddiy harakat bilan o‘tish imkonini beradi. Bundan tashqari, elektr quvvatini va internet traffikni boshqarish ancha yengillashgan.\nSmartfon 3,5 dyumlik, o‘lchami HVGA (320×480 piksel) bo‘lgan ekran, 3,2 megapikselli kamera va yana bir qator qulayliklarga ega. Dastur platformasi — Android 4.0 Ice Cream Sandwich. U Android 4.1 Jelly Bean bilan almashtirilishi ham mumkin.", "category": "Texnologiyalar", "title": "Sony Xperia E dual — ikkita SIM-kartali telefon", "date": "01/29/2013", "url": "https://daryo.uz/2013/01/29/sony-xperia-e-dual-ikkita-sim-kartalik-apparat/"}
{"content": "4—5-avgust kunlari Alisher Navoiy nomidagi Davlat akademik katta teatri sahnasida Dram Tao yapon barabanchilari guruhining “Baraban yuragi” deb nomlangan konserti bo‘lib o‘tadi. Bu haqda “Gazeta.uz” xabar berdi.\n\nKonsert O‘zbekiston madaniyat va sport ishlari vazirligi ko‘magida Yaponiya elchixonasi va Yapon jamg‘armasi tomonidan o‘tkazilmoqda.\nElchixona matbuot xizmatining ma’lum qilishicha, Dram Tao — baraban ovozi, raqs va jang san’ati elementlarini o‘z ichiga olgan olamshumul shou. Tao dunyoning 23 dan ortiq mamlakatida konsertlari bilan chiqish qilgan, ularning chiqishlarini yetti milliondan ortiq tomoshabin tomosha qilgan.\nShouga kirish tekin, biroq qat’iy taklifnoma va chiptalar bo‘yicha amalga oshiriladi. Chiptalarni qo‘lga kiritish uchun Yaponiya elchixonasiga murojaat qilish zarur (120-80-60/61/62/63).\nKonsert 4-avgust kuni 17:30 da, 5-avgust kuni esa 18:00 da boshlanadi.", "category": "Madaniyat", "title": "Toshkentda yapon barabanchilari konsert beradi", "date": "08/03/2016", "url": "https://daryo.uz/2016/08/03/toshkentda-yapon-barabanchilari-konsert-beradi/"}
{"content": "Xalqaro futbol federatsiyasi (FIFA) Axloq qo‘mitasining arbitraj palatasi tashkilotning sobiq vitse-prezidenti hamda Shimoliy, Markaziy Amerika va Karib havzasi futbol konfederatsiyasi (KONKAKAF)ning sobiq prezidenti Jeffri Uebbni futbolga aloqador har qanday faoliyatdan umrbod chetlashtirdi. Bu haqda FIFA matbuot xizmatiga tayanib, “TASS” xabar bermoqda.\n\nJeffri Uebb, shuningdek, 1 million shveysariya franki miqdorida jarimaga tortildi. Mutasaddining chetlatilishi zudlik bilan kuchga kiradi.\nFIFA sobiq vitse-prezidenti do‘q-po‘pisa orqali pul undirish, uchta holatda qalloblik hamda uchta holatda pul yuvishda aybdor deb topildi. Bundan tashqari, arbitraj palata Uebbning ishida FIFA axloq kodeksining bir nechta moddasini buzganini aniqladi.", "category": "Sport", "title": "FIFA tashkilotning sobiq vitse-prezidenti Jeffri Uebbni futboldan umrbod chetlatdi", "date": "09/10/2016", "url": "https://daryo.uz/2016/09/10/fifa-tashkilotning-sobiq-vitse-prezidenti-deffri-uebbni-futboldan-umrbod-chetlatdi/"}
{"content": "22-iyul kuni Toshkentdagi “Jar” stadionida O‘zbekiston milliy terma jamoasi hamda O‘zbekiston olimpiya terma jamoalari o‘rtasida nazorat uchrashuvi bo‘lib o‘tdi. Bu haqda O‘zbekiston futbol federatsiyasi matbuot xizmati xabar bermoqda.\n\nAvval xabar berganimizdek, milliy terma jamoa murabbiylar shtabi yangilanganidan so‘ng o‘zining ilk yig‘inini o‘tkazmoqda. Ushbu yig‘in davomida ayni vaqtda Jalilov boshqarib borayotgan va o‘zining iyuldagi ikkinchi yig‘inini o‘tkazayotgan O‘zbekiston olimpiya terma jamoasiga qarshi ikkita o‘rtoqlik uchrashuvi o‘tkazish rejalashtirilgan edi. Ushbu uchrashuvlarning dastlabkisida g‘olib aniqlanmadi.\nFaqatgina Oliy Ligada to‘p surayotgan futbolchilar jalb etilgan ushbu yig‘in doirasidagi dastlabki o‘yinda hisobni aynan Samvel Babayan shogirdlari ochgan edi. Birinchi taym oxirida olimpiya terma jamoasi himoyachilari qo‘pol o‘ynaganligi bois, Abror Karimov qo‘riqlayotgan darvoza tomon 11 metrlik jarima belgilandi. Uni Sergeyev aniq amalga oshirib, hisobda milliy terma jamoani oldinga olib chiqdi.\nBiroq mamlakatning asosiy jamoasi ushbu g‘alabani ushlab qola olmadi. Uchrashuvning 75-daqiqasida Maksimilian Fomin Eldorbek Suyunov qo‘riqlayotgan darvozani ishg‘ol qilib, hisobdagi muvozanatni tikladi. Ushbu hisob o‘yin yakuniga qadar o‘zgarmadi.\nJamoalar o‘rtasidagi ikkinchi uchrashuv 25-iyul kuni “Paxtakor” stadionida bo‘lib o‘tadi.\nO‘rtoqlik uchrashuvi.\n22.07.2015. “Jar” stadioni, Toshkent.\nO‘zbekiston MTJ – O‘zbekiston OTJ 1:1 (1:0)\nGollar: I. Sergeyev (45) — M. Fomin (75)\nO‘zbekiston MTJ: A. Lobanov, A. Merzlyakov, V. Kozak, A. Ismatullayev, D. Xoshimov, J. Xasanov, J. Sohibov, I. To‘xtaxo‘jayev, Sh. Karimov, T. Abduxoliqov, I. Sergeyev.\nZaxira: E. Suyunov, F. Sayfiyev, O. Hamrobekov, S. Andreyev, I. Shomurodov, Sh. Gadoyev, E. Shomurodov, B. Vahobov, A. To‘rayev.\nO‘zbekiston OTJ: A. Abdumavlonov, M. Fomin, J. Mirabdullayev, A. Komilov, S. Rahmonov, O. Shukurov, J. Abdumo‘minov, D. Turopov, A. Maxstaliyev, Sh. Dostonov, J. Hakimov.\nZaxira: M. Ubaydullayev, D. Tursunov, S. Sobirxo‘jayev, M. Rajabov, D. Ismoilov, M. Muzaffarov, Q. Ro‘ziyev, S. Rekun, Z. O‘rinboyev, M. Bobojonov.", "category": "Sport", "title": "O‘zbekiston milliy va olimpiya terma jamoalari durang o‘ynadi", "date": "07/23/2015", "url": "https://daryo.uz/2015/07/23/ozbekiston-milliy-va-olimpiya-terma-jamoalari-durang-oynadi/"}
{"content": "Telekommunikatsiya qurilmalari bozorida kattaroq o‘rin egallash uchun Finlyandiyaning Nokia kompaniyasi Alcatel-Lucent’ni sotib olishga qaror qildi, deb yozadi “Mail.ru”.\n\nAntimonopoliya xizmatlaridan ruxsat olgach, Nokia vakillari Alcatel-Lucent uchun 15,6 milliard yevro to‘lash niyatini oshkor qildi. Oldi-sotdi bitimi 2016-yil birinchi yarmida yakunlanishi kerak.\nYangi shakllanadigan korxona Nokia brendi ostida faoliyat yuritishda davom etadi, biroq tadqiqotlar va ishlab chiqishlar sohasidagi faoliyati uchun Alcatel-Lucent’s Bell Labs nomini saqlab qoladi.", "category": "Texnologiyalar", "title": "Nokia Alcatel-Lucent’ni 15,6 mlrd yevroga sotib olmoqchi", "date": "04/15/2015", "url": "https://daryo.uz/2015/04/15/nokia-alcatel-lucentni-156-mlrd-yevroga-sotib-olmoqchi/"}
{"content": "Ispaniya terma jamoasi hamda “Sevilya”, “Arsenal” va “Real”dagi o‘yinlari bilan muxlislarga tanilgan Xose Antonio Reyes avtohalokatga uchrab, vafot etdi. Bu haqda “Sevilya” futbol klubining Twitter’dagi rasmiy sahifasida xabar berildi.\n\nMa’lumot uchun, Reyes 1983-yil 1-sentabr sanasida Ispaniya provinsiyasi Sevilyaga qarashli Utrera shahrida tavallud topgan. U faoliyati davomida “Sevilya”, “Arsenal”, “Real Madrid”, “Atletiko Madrid”, “Benfika”, “Espanyol” kabi jamoalarda to‘p surgan.\nUning so‘nggi jamoasi “Estremadura” edi.", "category": "Sport", "title": "“Real” va “Arsenal” sobiq o‘yinchisi 35 yoshda avtohalokat sabab vafot etdi", "date": "06/01/2019", "url": "https://daryo.uz/2019/06/01/real-va-arsenal-sobiq-oyinchisi-35-yoshda-avtohalokat-sabab-vafot-etdi/"}
{"content": "Ispaniyaning Bioo startapi antiqa ixtiro — gadjetni quvvatlantirishi mumkin bo‘lgan o‘simliklar uchun tuvakni taqdim etdi. Mexanizm elektr olish imkonini beruvchi tabiiy fotosintezga asoslangan. Bu haqda “Hi-Tech Mail.ru” xabar bermoqda.\n\nQurilma bo‘yi 21 santimetr bo‘lgan gultuvakdan iborat. Uning tubida 5 vattli quvvatlantirish bloki va suv tushishini sezadigan bakteriyali ikki kichik qism bor. Blok to‘yinishi lozim bo‘lgan qurilma bilan USB orqali bog‘lanadi, shu bois unga istalgan gadjetni ulash mumkin.\nFotosintez chog‘ida bakteriyalar faollashadi va elektr ishlab chiqariladi. Sutka mobaynida 2—3 smartfonni quvvatlantirish mumkin. Bu jihatdan uni kompyuterga ulanish bilan tenglashtirsa bo‘ladi.\nIxtirochilarning aytishicha, bakteriyalar nafaqat elektr ishlab chiqarishda ishtirok etadi, balki suv tozaligini ham nazorat qiladi. Tuvakning maxsus tuzilishi tufayli suv smartfonga tushishidan qo‘rqmasa bo‘ladi.\nQurilma har qanday o‘simlik bilan ishlay oladi, ularning barglari qanchalik ko‘p bo‘lsa, shuncha yaxshi. Faqat kaktus bunday maqsadlar uchun unchalik to‘g‘ri kelmasligini hisobga olmaganda, albatta.\nBunday gadjet 100 yevro turadi.\n", "category": "Texnologiyalar", "title": "Smartfonlarni quvvatlantiradigan “aqlli” gultuvak ixtiro qilindi (video)", "date": "04/23/2016", "url": "https://daryo.uz/2016/04/23/smartfonlarni-quvvatlantiradigan-aqlli-gultuvak-ixtiro-qilindi-video/"}
{"content": "Uzbekistan Airways aviakompaniyasi 2018-yildagi uch millioninchi yo‘lovchisini kutib oldi. Bu haqda kompaniya matbuot xizmati xabar berdi.\n\nAviakompaniyaning yubiley yo‘lovchisi HY334 Dubay—Toshkent reysiga ro‘yxatdan o‘tgan O‘zbekiston fuqarosi Iskandar Fozilov bo‘ldi.\nYo‘lovchiga qaratilgan tabriklar yangradi, unga sovg‘alar, shu jumladan, Uzbekistan Airways samolyoti maketi va aviakompaniyaning har qanday yo‘nalish bo‘yicha reysiga borish-kelish uchun bepul chipta topshirildi.", "category": "Mahalliy", "title": "Uzbekistan Airways 2018-yildagi uch millioninchi yo‘lovchisini tantanali kutib oldi", "date": "12/17/2018", "url": "https://daryo.uz/2018/12/17/uzbekistan-airways-2018-yildagi-uch-millioninchi-yolovchisini-tantanali-kutib-oldi/"}
{"content": "Gonkong politsiyachilari internetda xit darajasiga ko‘tarilgan The Story Of Pen Pineapple Apple Pen qo‘shig‘iga o‘xshatma klip oldi.\n\nHuquq-tartibot xodimlari klip uchun asos sifatida qo‘shiq mazmunini oldi va undagi so‘zlarni “kamar” (belt) va “to‘qa”ga (buckle) almashtirib, ularni birlashtirish va taqib olishni (buckle up) taklif etdi.\n“Kamar taqing, bu hayotingizni saqlab qolishi mumkin”, — deyiladi rolik yakunida.\nVideo 28-sentabr, chorshanba kuni Gonkong politsiyasining Facebook’dagi sahifasida e’lon qilindi va ikki kun mobaynida bir milliondan ortiq marta ko‘rildi.\n\n\t\t\nMa’lumot uchun, yaponiyalik ijrochi Piko-Taroning The Story Of Pen Pineapple Apple Pen qo‘shig‘iga olingan original klip Facebook’ning o‘zida kamida 60 million marta tomosha qilingan.", "category": "Madaniyat", "title": "“Kamar taqing, bu hayotingingizni saqlab qolishi mumkin”. Gonkong politsiyachilari ishlagan klip Facebook’da bir milliondan ortiq marta ko‘rildi", "date": "09/30/2016", "url": "https://daryo.uz/2016/09/30/gonkong-politsiyachilari-tomonidan-ishlangan-klip-facebookda-milliondan-oshiq-marotaba-korildi/"}
{"content": "26-mart, seshanba kuni Yevro—2020 saralash bosqichida Italiya terma jamoasi o‘z maydonida Lixtenshteynni yirik hisobda mag‘lub etdi (6:0).\n\nMazkur uchrashuvda hujumchi Fabio Kvalyarella 2 marta raqib darvozasiga 11 metrlik jarima zarbasidan gol urdi (35, 45-daqiqalar) va dublga erishdi.\nNatijada Italiya safida gol urgan eng “keksa” futbolchi bo‘lib terma jamoa tarixiga kirdi. Bu haqda Opta xabar berdi.\nAyni damda u 36 yosh 54 kunlik.\nAvvalroq mazkur ko‘rsatkichda himoyachi Kristian Panuchchi yetakchilikni hech kimga bermay kelayotgandi (35 yosh 62 kunlik).", "category": "Sport", "title": "36 yoshli Kvalyarella Italiya terma jamoasida rekord o‘rnatdi", "date": "03/27/2019", "url": "https://daryo.uz/2019/03/27/36-yoshli-kvalyarella-italiya-terma-jamoasida-rekord-ornatdi/"}
{"content": "O‘zbekiston Madaniyat vazirligi tomonidan milliy raqsni yanada rivojlantirish bo‘yicha o‘rta muddatli chora-tadbirlar dasturi ishlab chiqiladi. Bu haqda O‘zA xabar bermoqda.\nMadaniyat vazirligi ushbu dasturni tegishli vazirlik va tashkilotlar bilan birgalikda ikki oy muddatda ishlab chiqishi lozim.\nDasturni qabul qilishdan ko‘zlangan maqsad — “o‘zbek raqsining boy tarixiy an’analarini qayta tiklash va asrab-avaylashdir”.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Madaniyat", "title": "O‘zbekistonda milliy raqsni rivojlantirish bo‘yicha dastur ishlab chiqiladi", "date": "02/19/2017", "url": "https://daryo.uz/2017/02/19/ozbekistonda-milliy-raqsni-rivojlantirish-boyicha-dastur-ishlab-chiqiladi/"}
{"content": "26–27-sentabr kunlari Toshkentda Yevropa Ittifoqi va O‘zbekistonning oliy va kasb-hunar ta’limi bo‘yicha mutaxassislari uchrashuvi bo‘lib o‘tmoqda. Uchrashuvda ta’lim sifatini ta’minlash, akkreditatsiya va milliy kvalifikatsion talablar singari masalalar muhokama qilinadi, deb xabar beradi UzDaily.\n\nTadbir Yevroittifoq tomonidan moliyalashtirilayotgan “Markaziy Osiyo ta’lim platformasi” dasturi tomonidan O‘zbekiston Oliy va o‘rta maxsus ta’lim vazirligi, shuningdek, Yevropa Ittifoqining O‘zbekistondagi delegatsiya tomonidan tashkil etildi. U mintaqada tashkil etilgan shu turdagi tadbirlarning davomi hisoblanadi. Tegishli tadbirlar Qozog‘iston, Qirg‘iziston va Tojikistonda o‘tkazib bo‘lindi.\nTadbirdan ko‘zlangan maqsad Yevroittifoq bilan tajriba almashish yo‘li bilan mintaqada ta’lim sohasining professionallashuvi va modernizatsiyasini qo‘llab-quvvatlash hisoblanadi.\nUchrashuvning birinchi kunida asosiy e’tibor milliy kvalifikatsion me’yorlar masalasiga qaratildi. Ishtirokchilar O‘zbekiston, Polsha, Latviya va Ruminiyadagi vaziyatni qiyoslab, muhokama qiladi.\nIkkinchi kun sifat va akkreditatsiyani ta’minlash masalalariga bag‘ishlanadi.", "category": "Mahalliy", "title": "Toshkentga Yevroittifoq oliy ta’lim mutaxassislari tashrif buyurdi", "date": "09/26/2017", "url": "https://daryo.uz/2017/09/26/toshkentga-yevroittifoq-oliy-talim-mutaxassislari-tashrif-buyurdi/"}
{"content": "Dunyoda o‘ta qashshoqlik darajasi 11 foizgacha kamaydi, biroq 767 millionga yaqin kishi hamon shunday sharoitlarda yashamoqda. Bu haqda BMT bosh kotibining birinchi o‘rinbosari Amina Muhammad ma’lum qildi, deya xabar beradi “Kommersant”.\n\nAmina Muhammad soʻzlariga ko‘ra, Sharqiy va Janubiy Osiyoda qashshoqlikka qarshi kurashda sezilarli siljishlarga erishildi, biroq Afrikaning Sahroi Kabirdan janubdagi qismi sayyoraning eng nochor mintaqasi bo‘lib qolmoqda. Bu hududda aholining 42 foizi o‘ta qashshoqlikda yashaydi.\nShuningdek, jamiyatda iqtisodiy-ijtimoiy notenglik saqlanib qolmoqda.\n“Bolalar va yoshlar, ayollar va qizlar, tub aholi, keksalar, qishloq xo‘jaligi xodimlari, nogironlar, muhojirlar, mojarolar hududidagi insonlar huquq va imkoniyatlari cheklanganini tan olishimiz lozim. Ular bizning kundalik qo‘llab-quvvatlashimizga muhtoj”, — deb ta’kidladi BMT vakili Barqaror rivojlanish maqsadlari amalga oshirilishiga bag‘ishlangan yig‘ilishda.", "category": "Dunyo", "title": "BMT dunyoda o‘ta qashshoqlik darajasi 11 foizgacha kamayganini ma’lum qildi", "date": "09/11/2017", "url": "https://daryo.uz/2017/09/11/bmt-dunyoda-ota-qashshoqlik-darajasi-11-foizgacha-kamayganini-malum-qildi/"}
{"content": "Afg‘oniston tashqi internet-trafikning 40 foizini O‘zbekistondan oladi. Bu haqda Afg‘oniston Telekommunikatsiyalar va axborot texnologiyalari vazirligi xodimi Muhammad Zohid Toshkentda davom etayotgan domenlar faoliyatini rivojlantirishga bag‘ishlangan xalqaro anjumanda ma’lum qildi.\n\n2018-yil iyulida “O‘zbektelekom” va Afg‘onistonning Afghan Wireless Communication kompaniyasi o‘rtasida xalqaro Internet tarmog‘iga ulanish xizmatlarini O‘zbekistondan Afg‘onistonga eksport qilish imkonini beruvchi anglashuv memorandumi imzolangani ma’lum bo‘lgan edi.", "category": "Texnologiyalar", "title": "Afg‘oniston internetining 40 foizini O‘zbekiston yetkazib beradi", "date": "04/25/2019", "url": "https://daryo.uz/2019/04/25/afgoniston-internetining-40-foizini-ozbekiston-yetkazib-beradi/"}
{"content": "Hindistondagi yetakchi klinikalardan biri BLK Super Specialty Hospital O‘zbekiston Sog‘liqni saqlash vazirligining xalqaro iqtisodiy aloqalar bo‘limi bilan niyatlar haqida bayonnoma imzoladi. Unga muvofiq, tomonlar kelasi uch yil davomida O‘zbekiston fuqarolariga diagnostika va ixtisoslashtirilgan konsultatsiya sohasida taqdim etilayotgan xizmatlar sifatini BLK Super Specialty Hospital ko‘magida oshirishni rejalashtirmoqda.\n\nUshbu klinika mutaxassislari, shuningdek, O‘zbekiston hududida jarrohlik va davolash xizmatlari sohasida ilmiy tadqiqotlarni rivojlantirish ustida ish olib boradi.\nBLK Super Specialty Hospital ijrochi direktori Naresh Kapur ta’kidlashicha, klinika tug‘ma yurak kasalligidan azob chekuvchi bemorlar uchun jarrohlik operatsiyalarini o‘tkazishni rejalashtirmoqda. Bunday operatsiyalar BLK Super Specialty Hospital klinikasida, shuningdek, O‘zbekistondagi ixtisoslashtirilgan klinikalarda olib boriladi.\nUshbu bayonnoma shartlariga ko‘ra, O‘zbekistondagi nochor oilalarning tug‘ma yurak kasalliklaridan azob chekuvchi farzandlariga tibbiy ko‘mak beriladi. Bundan tashqari, xasta bolalarni ko‘rikdan o‘tkazish va ularni operatsiya qilish uchun zarur sharoitlar yaratib beriladi.", "category": "Mahalliy", "title": "Hindistonning yetakchi klinikalaridan biri O‘zbekiston sog‘liqni saqlash vazirligi bilan hamkorlikka kirishadi", "date": "01/18/2016", "url": "https://daryo.uz/2016/01/18/hindistonning-yetakchi-klinikalaridan-biri-ozbekiston-sogliqni-saqlash-vazirligi-bilan-hamkorlikka-kirishadi/"}
{"content": "O‘zbekistondagi eng ommabop internet-nashrda ishlashni xohlaysizmi? Dunyo va O‘zbekistondagi so‘nggi yangiliklarni o‘z tengqurlaringizga muntazam yetkazishni-chi?\n\nQuyidagi maqolalarni tarjima qilib, “Daryo” stilistikasiga moslab, bizga yuboring:\nBizning talablarni to‘liq tushunib yetish uchun, iltimos, nashrimizdagi xabarlarni yaxshilab o‘rganib chiqing.\nYuqoridagi talablarni bajargan holda, tarjimalaringizni Microsoft Word formatida, rezyumengiz bilan birga rezyume@simple.uz elektron manziliga yuboring. Tarjimasiz xatlar qabul qilinmaydi va ularga javob berilmaydi.\nTa’kidlash joiz, talablarga javob bermagan tarjimalar ko‘rib chiqilmaydi.\n“Daryo” internet-nashri Simple Networking Solutions MChJga tegishlidir. Kompaniya 2011-yilda tashkil topgan bo‘lib, hozirda “Muloqot” ijtimoiy tarmog‘i, “Daryo” internet-nashri va boshqa saytlarni yuritadi.\n“Daryo” nashriga bir oyda 1,5 millionga yaqin kishi tashrif buyuradi. “Daryo” O‘zbekistondagi eng ommabop onlayn-OAV bo‘lib, 2014-yil o‘tkazilgan Milliy UZ domeni internet festivalida ushbu ko‘rsatkich alohida e’tirof etilgan.", "category": "Mahalliy", "title": "“Daryo” muharrirlarni ishga oladi", "date": "12/22/2016", "url": "https://daryo.uz/2016/12/22/daryo-muharrirlarni-ishga-oladi/"}
{"content": "MY5 telekanalida taniqli suxandon va jurnalist Nasiba Maqsudova xotirasiga bag‘ishlangan ko‘rsatuv namoyish etiladi. Bu haqda O‘zbekistonda xizmat ko‘rsatgan madaniyat xodimi Muslimbek Yo‘ldoshev Facebook’dagi sahifasida ma’lum qildi.\n\n“Mening yurtim” kanali tashabbusi bilan Nasiba Maqsudova xotirasiga ko‘rsatuv uyushtirildi. Eng samimiy, yurakdagi so‘zlar aytildi. Kimlar bilib-bilmagan fazilatu xislatlari ochildi. Aziz muxlislar, “Mening yurtim” kanalini kuzatib boring. Ulgurilsa 12, bo‘lmasa 13-fevral kuni oqshom ko‘rsatuvlar dasturida namoyish etiladi.\nMuslimbek Yo‘ldoshev, O‘zbekistonda xizmat ko‘rsatgan madaniyat xodimi\nEslatib o‘tamiz, Nasiba Maqsudova 8-fevral, chorshanba kuni 68 yoshida yurak xurujidan vafot etdi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "MY5 telekanalida Nasiba Maqsudova xotirasiga bag‘ishlangan ko‘rsatuv namoyish etiladi", "date": "02/12/2017", "url": "https://daryo.uz/2017/02/12/my5-telekanalida-nasiba-maqsudova-xotirasiga-bagishlangan-korsatuv-namoyish-etiladi/"}
{"content": "Apple kompaniyasi o‘zining aqlli soatini keyingi yilning kuzida taqdim etadi, deya xabar bermoqda LookAtMe nashri.\n\nXitoyning C Technology kompanyasi vakillarining ma’lum qilishicha, Apple kuzgi taqdimotlarining birida ushbu yangi qurilmani iPhone 6 bilan birga namoyish qilishi mumkin.\nYana shu narsa ma’lum bo‘ldiki, iWatch prototiplaridan biriga 100 mAh hajmidagi akkumulyator o‘rnatilgan. C Technology mutaxassisining fikricha, bu soatning to‘laqonli ishlashi uchun yetarli emas. Taqqoslash uchun, Samsung Galaxy Gear smart-soatining akkumulyatori hajmi 315 mAh ni tashkil etadi. Shunda ham to‘la quvvat bor-yo‘g‘i 4—5 soatga yetadi.\nBiroq, Apple simsiz quvvat beruvchi qurilma ustida ishlayotgan bo‘lishi, u akkumulyatorning kichik hajmli ekanini sezdirmasligi ham mumkin, deya qayd etdi mutaxassis.\nMish-mishlarga ko‘ra, iWatch’ning ayollar va erkaklar uchun mo‘ljallangan alohida talqinlari chiqarilishi mumkin. Ular ekranining diagonallari tegishli ravishda 1,3 va 1,7 dyuymni tashkil qiladi. Shuningdek, smart-soat maishiy texnika bilan o‘zaro “aloqaga kirisha olishi” taxmin qilinmoqda.", "category": "Texnologiyalar", "title": "Apple o‘z aqlli soatini keyingi yil taqdim etishi mumkin", "date": "12/17/2013", "url": "https://daryo.uz/2013/12/17/apple-oz-aqlli-soatini-keyingi-yil-taqdim-etishi-mumkin/"}
{"content": "MyDay so‘nggi vaqtda kinolarda kamnamo bo‘lib qolgan, o‘z brendiga asos solgan va musiqaga ko‘proq vaqt ajrata boshlagan aktrisa Asal Shodiyeva bilan qisqa suhbat uyushtirdi.\n\nJuda mushkul\nMen uchun birovni kuldirish juda mushkul. Shu ishning uddasidan chiqa olmayman.\nKеchirmayman\nSotqinlikni aslo kechirmayman. Hayotda ko‘p narsani kechirish mumkin. Lekin sotqinlik aslo kechirilmaydi, deb hisoblayman.\nXaraktеrim\nTalabchanman, ayniqsa o‘zimga nisbatan haddan tashqari.\nVoz kеcha olmayman\nOilamdan aslo voz kecha olmayman.\nHuzur bag‘ishlaydi\nMusiqa mening jon-u dilim, menga huzur bag‘ishlaydigan asosiy narsa.\n\nG‘ashimga tеgadi\nAhmoqlik va omilik mening g‘ashimga tegadi.\nEng katta xatoim\nEng katta xatoim Konservatoriyaga o‘qishga kirmaganim bo‘lsa kerak.\nMiel mеn uchun\nSo‘nggi paytlarda bor vaqtim, o‘y-xayollarim Miel bilan bog‘liq. Miel men uchun umid va ishonch. Bu brendga asos solishimdan maqsad odamlarga quvonch ulashish.\nEng katta orzum\nEng katta orzularimdan biri Andrea Bochellini ko‘rish edi, bu orzum ushaldi. Yana bir katta orzum – Al Pachinoni ko‘rish.", "category": "Madaniyat", "title": "Asal Shodiyevaning eng katta orzusi nima ekanligini bilasizmi?", "date": "10/31/2017", "url": "https://daryo.uz/2017/10/31/asal-shodiyevaning-eng-katta-orzusi-nima-ekanligini-bilasizmi/"}
{"content": "Ilon Maskning tunnellar quruvchi Boring Company kompaniyasi o‘tsocharlar sotishni rejalashtirmoqda. Ishbilarmon bu haqda o‘tgan yilning dekabr oyida ma’lum qilgan, biroq barcha buni hazil deb o‘ylagan edi. Bu rejalarning jiddiyligini Reddit foydalanuvchilari aniqladi, deb yozmoqda TJournal.\n\nKompaniyaning saytida o‘tsocharga bag‘ishlangan sahifa paydo bo‘lgan. Ma’lum bo‘lishicha, o‘tsocharning narxi 600 dollar turadi va savdoda 2018-yilning aprel oyidan paydo bo‘ladi.", "category": "Texnologiyalar", "title": "Ilon Maskning kompaniyasi kepkalardan so‘ng o‘tsocharlar savdosini boshlaydi", "date": "01/27/2018", "url": "https://daryo.uz/2018/01/27/ilon-maskning-kompaniyasi-kepkalardan-song-otsocharlar-savdosini-boshlaydi/"}
{"content": "AQShning eng yirik banklari J. P. Morgan, Citibank, shuningdek Buyuk Britaniyaning Barclays va Royal Bank of Scotland, Shveysariyaning UBS banklari valyuta bozoridagi firibgarliklar va hiylalarni amalga oshirganini tan oldi, deb xabar bermoqda Meduza.\n\nUshbu banklar jami 5,6 milliard dollar miqdorida jarima to‘laydi. Qayd etilishicha, banklarning ba’zi treyderlari “kartel” deb nomlangan yashirin chat ochib, valyuta bozoridagi bitimlarni bir-biriga foydali qilib tuzishni muhokama qilgan.\nJ. P. Morgan bankining qayd etishicha, bu faqatgina kamsonli xodimlarga oid bo‘lib, umumiy amaliyotga ta’sir o‘tkazmagan. UBS valyuta bozoridagi firibgarlikka aloqadorligini tan olmagan, biroq stavkalarga oid hiylalardagi ishtirokini tan olgan.", "category": "Dunyo", "title": "AQShning eng yirik banklari valyuta bozoridagi firibgarliklarni tan oldi", "date": "05/21/2015", "url": "https://daryo.uz/2015/05/21/aqshning-eng-yirik-banklari-valyuta-bozoridagi-firibgarliklarni-tan-oldi/"}
{"content": "Toshkentdagi Yoshlar ijod saroyida 30-may — 1-iyun kunlari “Bolajonlar-shirintoylar” respublika bolalar moda festivali namoyishi bo‘lib o‘tadi. Bu haqda tadbir tashkilotchilaridan biri — “Osiyo ramzi” dizaynerlar uyushmasi “Daryo”ga ma’lum qildi.\n\nFestivalning yanvar oyida bo‘lib o‘tgan birinchi bosqichida 100 ga yaqin dizaynerlarning model eskizlari va kolleksiya uchun matolari tasdiqlangan edi. Ikkinchi bosqichda esa ishtirokchilar kolleksiyaning yakuniy konsepsiyalarini taqdim etdi. Bosqich yakunlariga ko‘ra, 30 nafar dizayner keyingi bosqichga yo‘l oldi.\n11-may kuni festivalning yakuniy saralash bosqichi bo‘lib o‘tdi. Unda 2 yoshdan 13 yoshgacha bo‘lgan bolalar uchun mo‘ljallangan, turli yo‘nalishdagi 21 kolleksiya saralab olindi. O‘zbekistonning yetakchi dizaynerlari tomonidan ishlab chiqilgan kolleksiyalarni 2 yoshdan 13 yoshgacha bo‘lgan oraliqdagi 150 ga yaqin yosh maneken bolalar va qizlar namoyish etib berdi.\n30-maydan 1-iyunga qadar festivalning yakuniy shou-namoyishi bo‘lib o‘tadi, unda nafaqat liboslar taqdimoti, balki o‘zbek estrada yulduzlari ishtirokidagi tomoshalar tashkil etilishi ham ko‘zda tutilgan.\nMa’lumot uchun, “Bolajonlar-shirintoylar” bolalar moda festivali O‘zbekistonda 2000-yildan beri o‘tkazib kelingadi.", "category": "Madaniyat", "title": "“Bolajonlar-shirintoylar” bolalar moda festivali finali 30-may — 1-iyun kunlari o‘tkaziladi", "date": "05/21/2018", "url": "https://daryo.uz/2018/05/21/bolajonlar-shirintoylar-bolalar-moda-festivali-finali-30-may-1-iyun-kunlari-otkaziladi/"}
{"content": "“Barselona” klubi bosh murabbiyi Luis Enrike jamoaga Luis Suares qo‘shilishi munosabati bilan Lionel Messining ampluasi qanday bo‘lishi haqida gapirib o‘tdi. Bu haqda Uff.uz xabar bermoqda.\n\n“Leo turli joyda o‘ynayveradi. Uni biron ‘nuqta’ bilan cheklamaymiz. Messi hujumning istalgan joyida o‘ynashi mumkin.\nShubhasiz, u dunyoning eng yaxshi futbolchisi hisoblanadi. Shu sabab, ‘Barselona’ o‘yin uslubini unga qarab moslashtiradi”, — deydi Enrike.", "category": "Sport", "title": "Luis Enrike: “Messi hujumning istalgan joyida o‘ynashi mumkin”", "date": "08/18/2014", "url": "https://daryo.uz/2014/08/18/luis-enrike-messi-hujumning-istalgan-joyida-oynashi-mumkin/"}
{"content": "Xonanda Lola (Yo‘ldosheva) sobiq turmush o‘rtog‘ining yana uylangani haqidagi xabarga bolalari qanday munosabat bildirganini ma’lum qildi. Bu haqda “Darakchi” gazetasi xabar bermoqda.\n\n“Farzandlarim ancha ulg‘ayib qolgan, hamma narsani o‘zi tushunib yetadigan yoshda. Shuning uchun hayotimizdagi bu o‘zgarishlarni ulardan yashirmadik. Ular ham, o‘z navbatida, buni to‘g‘ri qabul qilishdi”, — dedi xonanda.\n“Yo‘q, bolalarim bundan xafa bo‘lishmadi. Hatto to‘ydan bir hafta o‘tgach, dam olish kunlarini o‘tkazish uchun dadasining uyiga borishdi”, — deydi Lola.\n“Bolalarim sobiq turmush o‘rtog‘imning rafiqasiga ‘opajon’ deb murojaat etishyapti. Uning ham bolalarga munosabati yaxshi. Ona sifatida men ham bundan xursandman”, — deya qo‘shimcha qildi xonanda.", "category": "Madaniyat", "title": "Xonanda Lola: Bolalarim sobiq turmush o‘rtog‘imning rafiqasiga “opajon” deb murojaat qilishyapti", "date": "04/03/2016", "url": "https://daryo.uz/2016/04/03/xonanda-lola-bolalarim-sobiq-turmush-ortogimning-rafiqasiga-opajon-deb-murojaat-qilishyapti/"}
{"content": "Londonning “Chelsi” klubi “Yuventus” hujumchisi Gonsalo Iguainni ijaraga oldi. Bu haqda London klubi o‘zining Twitter’dagi rasmiy sahifasida xabar berdi.\n\nArgentinalik futbolchi joriy mavsumning birinchi davrasini “Milan” tarkibida o‘tkazdi.\nLondonliklar Iguainning 6 oylik ijarasi uchun 9 million yevro to‘laydi. “Chelsi” mavsum oxirida ijara muddatini 18 million yevro evaziga 2020-yilning yoziga qadar uzaytirishi yoki forvardni 36 millionga sotib olishi mumkin. Argentinalik “ko‘klar” safida 9-raqamda to‘p tepadi.\nGonsalo Iguain joriy mavsum A Seriyada 15 ta uchrashuvda maydonga tushib, 6 ta gol urdi va 1 ta golga assistentlik qildi.\n", "category": "Sport", "title": "Rasman: Gonsalo Iguain “Chelsi”ga o‘tdi", "date": "01/24/2019", "url": "https://daryo.uz/2019/01/24/rasman-gonsalo-iguain-chelsiga-otdi/"}
{"content": "Ukrainaning Turkiyadagi konsuli Vyacheslav Xomenko turistik mavsum boshlanganidan buyon Antaliyada qancha ukrainalik halok bo‘lganini ma’lum qildi, deb xabar beradi “Gazeta.ru”.\n\nUning so‘zlariga ko‘ra, turistik mavsum boshlangan may oyidan buyon 13 nafar Ukraina fuqarosi halok bo‘lgan. Ta’kidlanishicha, halok bo‘lganlarning aksariyati keksa odamlar.\nMarhumlarning bir qismi yurak xurujidan vafot etgan bo‘lsa, yana bir nechtasi dengizda cho‘kib ketgan yoki Antaliyaga davolanish uchun kelganida operatsiya muolajalarini ko‘tara olmagan.\nBundan tashqari konsulning ta’kidlashicha, ayrim ukrainaliklar tabiiy o‘lim topgan, biroq nooatiy vaziyatda.", "category": "Dunyo", "title": "Turistik mavsum boshlanganidan buyon Turkiyada 13 nafar ukrainalik halok bo‘ldi", "date": "07/15/2019", "url": "https://daryo.uz/2019/07/15/turistik-mavsum-boshlanganidan-buyon-turkiyada-13-nafar-ukrainalik-halok-boldi/"}
{"content": "Telegram messenjeri yaratuvchisi Pavel Durov Amerika maxsus xizmatlari uni qanday qilib hamkorlik qilishga ko‘ndirishga harakat qilgani haqida gapirib berdi, deb yozadi “RBK”.\n\nUlarning qiziqishi 2014-yilda Durov “VKontakte”dagi ulushini sotib, Rossiyani tark etayotgan vaqtda boshlangan. Chegarani kesib o‘tishda uni so‘roq qilishib, maxsus xizmatlarga foydalanuvchilar haqidagi ma’lumotlarni taqdim etishni so‘rashgan. Boshqa safarlari chog‘ida ham bunday qiziqishlar davom etgan. Agentlar uning pochta manzilini olib, zarur bo‘lib qolgan vaziyatda Telegram’ga yordam berish takliflarini yuborgan.\n2016-yil mayida Google I/O konferensiyasida qatnashish uchun San-Fransiskoga kelganida esa, FQB agentlari Durov Airbnb orqali ijaraga olgan xonadonga ogohlantirishsiz kelgan. Ular sud qarorini ko‘ratib, “jamiyatni terrorizmdan himoya qilish uchun” Telegram’da norasmiy kanal ochib berishni va terrorchilik xavfi yuzaga kelgan taqdirda, muayyan foydalanuvchilar haqida axborot almashishni taklif qilgan. Durov o‘z qarorini yuristlari sud qarorini o‘rganib chiqqanidan keyin bildirishini aytgan.\nShundan keyin agentlar Telegram’ning yana bir xodimini o‘n ming dollar pora bilan ana shunday maxfiy kanal ochishga ko‘ndirmoqchi bo‘lgan.", "category": "Texnologiyalar", "title": "Durov FQBning hamkorlik qilishga majburlashga urinishlari haqida gapirib berdi", "date": "09/06/2017", "url": "https://daryo.uz/2017/09/06/durov-fqbning-hamkorlik-qilishga-majburlashga-urinishlari-haqida-gapirib-berdi/"}
{"content": "17-aprel sanasida Angliya premyer ligasi 35-turi doirasida 1 ta uchrashuv bo‘lib o‘tgan edi.\n\nUnda “Tottenhem” “Brayton” mehmoni bo‘lib, 1:1 hisobidagi durangga imzo chekib qaytdi.\nKecha, 18-aprel sanasida yana bir o‘yin “Bornmut” hamda “Manchester Yunayted” jamoalari o‘rtasida bo‘lib o‘tdi. Uchrashuvda hisob 28-daqiqaga kelib, Kris Smolling tomonidan ochilgan bo‘lsa, ikkinchi bo‘limda zaxiradan o‘yinga qo‘shilgan Romelu Lukaku 70-daqiqada gol kiritib, uchrashuvdagi yakuniy hisob 0:2 bo‘lishini ta’minladi.\n“Manchester Yunayted” shu tariqa APLdagi 2-o‘rnini mustahkamlab oldi.\nAngliya premyer ligasi\n35-tur bellashuvi\n18-aprel, chorshanba\nGollar: 0:1 – 28 Smolling, 0:2 – 70 Lukaku.\n“Bornmut”: Begovich, Frensis, Kuk, Ake, Deniels, Ayb (Musse, 56), Kuk, Serman (Gosling, 75), Freyzer, King (Defo, 82), Uilson.\n“Manchester Yunayted”: De Xea, Darmian, Smolling, Jons, Shou, Fellayni, Errera (Matich, 72), Pogba (Blind, 80), Lingard (Lukaku, 62), Reshford, Marsyal.\nOgohlantirishlar: Kuk (49), Smolling (61), Kuk (62), Serman (68).", "category": "Sport", "title": "APL. Smolling va Lukakuning gollari “Manchester Yunayted”ga safardagi o‘yinda g‘alaba keltirdi", "date": "04/19/2018", "url": "https://daryo.uz/2018/04/19/apl-smolling-va-lukakuning-gollari-manchester-yunaytedga-safardagi-oyinda-galaba-keltirdi/"}
{"content": "Shveysariyaning F-5 qiruvchi samolyoti Niderlandiyadagi aviashouda halokatga uchradi. Bu haqda 9-iyun, payshanba kuni The Independent ma’lum qildi, deya xabar beradi “Interfaks”.\n\nNashr ma’lumotlariga ko‘ra, Shveysariyaning Patrouille suisse parvoz guruhi a’zosi bo‘lgan uchuvchi katapultani amalga oshirgan va omon qolgan. Havo kemasining qulashi Niderlandiya HHK “Leuvarden” aviabazasidagi “Harbiy-havo kuchlari kuni” doirasidagi namoyishlar chog‘ida sodir bo‘lgan.\nEslatib o‘tamiz, 9-iyun kuni Rossiya harbiy-koinot kuchlarining Su-27 qiruvchi samolyoti aerodromga qaytish chog‘ida halokatga uchragani, uni boshqargan “Russkiye vityazi” parvoz guruhi uchuvchisi halok bo‘lgani haqida xabar berilgandi.", "category": "Dunyo", "title": "Niderlandiyadagi aviashouda Shveysariyaning F-5 qiruvchi samolyoti halokatga uchradi", "date": "06/10/2016", "url": "https://daryo.uz/2016/06/10/niderlandiyadagi-aviashouda-shveysariyaning-f-5-qiruvchi-samolyoti-halokatga-uchradi/"}
{"content": "1-may, chorshanba kuni futbol bo‘yicha O‘zbekiston Superligasining 7-turida Shota Arveladze qo‘l ostidagi Toshkentning “Paxtakor” klubi o‘z maydonida Bekobodning “Metallurg” jamoasini sinovdan o‘tkazdi.\n\nUchrashuvning 12-daqiqasida mehmon jamoa yarim himoyachisi Islom Isoqjonov hisobni ochgan bo‘lsa, 13 hamda 37-daqiqalarda (penalti) “sherlar” o‘yinchisi Dragan Cheran dublga erishdi (2:1).\nShu tariqa toshkentliklar o‘z uyida “Metallurg”ni kichik hisobda taslim qildi va 3 ochkoga ega bo‘ldi.\nMazkur g‘alabadan so‘ng “Paxtakor” 19 ochko to‘plab, musobaqa jadvalidagi yetakchiligini mustahkamladi. “Metallurg” esa 10 ochko bilan 3-pog‘onadan bormoqda.\nSuperliga\n7-tur bahsi\n1-may, chorshanba\nGollar: 0:1 — 12 Islom Isoqjonov, 1:1 — 13 Dragan Cheran, 2:1 — 37 Dragan Cheran\n“Paxtakor”: Sanjar Quvvatov, Xojiakbar Alijonov, Akrom Komilov, Jaloliddin Masharipov (Sardor Sobirxo‘jayev, 63), Dragan Cheran, Igor Sergeyev (Sobit Sindarov, 86), Dostonbek Hamdamov, Odiljon Hamrobekov (Vladimir Kozak, 72), Sherzod A’zamov, Marko Simich, Javohir Siddiqov\n“Metallurg”: Aleksandr Lobanov, Abbos Otaxonov, Ibrohim Yo‘ldoshev (Muhammad Isayev, 46), Islom Isoqjonov (Sergey Tumasyan, 80), Bahrom Abdurahimov, Shavkat Mullajonov, Doniyor Usmonov (Suhrob Nurulloyev, 56), Kamoliddin Tojiyev, Stanislav Andreyev, Akbar Ismatullayev, Bahodir Pardayev\nOgohlantirishlar: Ibrohim Yo‘ldoshev (27), Aleksandr Lobanov (36), Muhammad Isayev (66)", "category": "Sport", "title": "Superliga. Dragan Cheranning dubli “Paxtakor”ga g‘alaba keltirdi", "date": "05/01/2019", "url": "https://daryo.uz/2019/05/01/superliga-dragan-cheranning-dubli-paxtakorga-galaba-keltirdi/"}
{"content": "Toshkent shahar bodibilding va fitness federatsiyasi prezidenti, bodibilding bo‘yicha qator musoboqalar sovrindori, sport ustasi, ayni vaqtda filmlarda rol ham o‘ynayotgan Habibulla Nizomov jurnalist Feruz Muhammadga intervyu berdi.\n\nAvvalroq u bilan uyushtirilgan intervyuning faqat sportga daxldor qismini e’tiboringizga havola qilgan edik. Quyida ham sportchi, ham aktyorning kinodagi faoliyati haqida ma’lumot olishingiz mumkin.\n— Sizni ilk bor xonanda Ozodbek Nazarbekovning konsertida, “Nafsiga qul kimsalar” nomli qo‘shiq uchun tayyorlangan sahna ko‘rinishida ko‘rganmiz. Bu faoliyatingizdagi ilk rolmidi?\n— Yo‘q, bungacha ham “Qaroqchilar” nomli filmda Terminator rolini o‘ynaganman.\n— Rustam Sa’diyevning “Baron” filmidagi ishtirokingiz ayniqsa yorqin chiqqan. Rejissorning boshqa kartinalarida ham rol ijro etganmisiz?\n— “Sevgi balki bu jannat” nomli loyihaning birinchi va ikkinchi filmlarida hayotdagi prototipimni o‘ynaganman, ya’ni sport murabbiyi rolini gavdalantirganman.\n— Eshitishimizcha, filmlarga prodyuserlik ham qilarkansiz?\n— Faqat “Sevgi balki bu jannat” kinoloyihasi doirasida olingan ikki filmga prodyuserlik qilganman.\n— “Baron” filmi, undagi rolingiz, muxlislarning sizga va rolingizga munosabati qanday bo‘ldi?\n— Bir kuni Rustam aka: “Sizga mos juda yaxshi rol bor”, deb qoldi. Bu rolga o‘zimning ham qiziqishim bor edi. Filmda Ulug‘bek Qodirovning qahramoni bilan mushtlashib ketishim kerak bo‘lgan holat, Muhammadiso akani bo‘g‘adigan vaqtim, qamoqxona boshlig‘i chaqirganida, uning oldiga qo‘rqib kirishim va oxiri, Ulug‘bek meni urganida, unga dardihol qilishim kerak bo‘lgan holatlarni, ya’ni, bir filmning o‘zida juda jahldor odam, qo‘rquv iskanjasida qolgan mahbus va oddiy dardmand insonni ko‘rsatib berishim kerak edi. Rolim ishonarli chiqishi uchun mahbuslar hayotini hayotini imkon qadar o‘rganishga harakat qildim. To‘g‘risi, hayotda u qadar jahldor emasman, shuning uchun jahldor kishi holatini ko‘plarda qidirdim. Axiyri men qidirgan jahldor qamoqxonada ishlar ekan, o‘sha kishini kuzatib, o‘rgandim va rolimni chiqarib berishga harakat qildim.\n\nBoshida filmdagi rolim kichkina ekani, boz ustiga ham mahbus bo‘lib, ham hayotdagi shogirdimdan kaltak yeyishim biroz yoqmagan edi. Keyinchalik rolim o‘zimga yoqib qoldi. Boshqa aktyorlar sochini oldirmasa ham, men ataylab shu film uchun sochimni ham oldirgan edim. Shu rolni jon-jahdimni berib o‘ynashga harakat qildim. Avvallari odamlar ko‘chada ko‘rib qolsa: “E, anavi kinolarda o‘ynaydigan kishi-ku”, deyishardi, hozir esa “‘Baron’da o‘ynagan aktyor”, deb aniq, ravshan tanishmoqda.\n— Sport bilan kinoni birga olib ketadigan aktyorlar orasida o‘zingizga raqib deb hisoblaydiganlaringiz kimlar?\n— Men Toshkent davlat iqsodiyot universitetini tugatganman, tadbirkorlik bilan shug‘ullanaman. O‘zimni hech qayerda aktyor deb tanishtirmayman, hatto ba’zi joylarda “Habibulla Nizomov, aktyor” deb yozishsa, “E, meni aktyor deb yozishibdimi?”, deb ajablanib qolaman. Aslida sportga ham, kino olamiga ham kech kirib kelganman. Shu sabab o‘zimni aktyor deb bilmayman va o‘zimni boshqa aktyorlarga raqobatchi sanamayman.\n— Kino, reklama va kliplarda rol ijro etish taklifi tushganida, taklifning moliyaviy tomoni siz uchun qay darajada ahamiyatli?\n— Avvalo, o‘sha rol menga to‘g‘ri keladimi-yo‘qmi, ssenariysi qanday, shularni surishtirib ko‘raman. Klip bo‘lsa, o‘zim yoqtirgan xonanda uchun ssenariysiga ham, puliga ham qaramay rozilik bildiraman. Oxirgi vaqtlarda sportcha ko‘rinishdagi odamlarga yo tansoqchi, yo salbiy qahramon rolini berishyapti, yoki sevishganlarning orasiga tushadigan inson obrazi. Xullas, bu borada juda bir xillik bo‘lib ketgan. Har bir film yoki klipda o‘z yuzimni, xarakterimni ochib berishlarini xohlardim. Buning uchun tanamni umuman ko‘rsatmasalar ham roziman. Misol uchun, Shuhrat Abbosovning “Dilor, dilor, dil va or” nomli filmida faqat yuzim bilan o‘ynadim, u yerda tanam kerak ham emas edi. Ssenariyda raqibim kelib qolganida, qo‘rqadigan joyim bor edi, Badiiy kengashdagilar: “Habibulla balodan ham qo‘rqmaydi-ku, kelib bizga o‘ynab bersin, bo‘lmasa bu rolni unga bera olmaymiz”, deyishganida, o‘sha kolxoz raisini qo‘rqadigan holatini o‘ynab berganimdan keyingina meni rolga tasdiqlashgan.\n\n— Ma’lumotlarga ko‘ra, siz rejissor Shuhrat Abbosovning “Mahallada duv-duv gap 2” filmida ham suratga tushayotgan ekansiz.\n— Shogirdlarim: “Hamma kinoda kaltak yeysiz, ‘Baron’da Ulug‘bek Qodirovdan kaltak yedingiz, boshqa filmda bittasi sizni ko‘tarib urdi”, deydi. Uchrashuvlarda ham kino ixlosmandlari: “Har doim kaltak yeydigan odamlarni o‘ynashingiz sportchi sifatida maqomingizga ta’sir qilmaydimi?”, deb ko‘p savol beradi. Ularga: “Bu kino-ku”, deb javob berib, qutilaman. Shuhrat Abbosovning filmidagi holatim hamma rollarimdan ham o‘tib tushadi: unda karatechi qiz chakagimga tepadi, men esa uning zarbidan yiqilaman. Agar bu rolni boshqa bir rejissor taklif qilganida, ikki dunyoda ham rozi bo‘lmasdim, ammo Shuhrat Abbosovdek darg‘aning taklifini rad qila olmadim. Bu rejissorning filmida rol ijro etishni orzu qilmagan o‘zbek bo‘lmasa kerak.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Aktyorlik faoliyatini Terminator roli bilan boshlagan Habibulla Nizomov: “Mahallada duv-duv gap 2” filmida karatechi qizdan kaltak yeyman", "date": "10/27/2016", "url": "https://daryo.uz/2016/10/27/aktyorlik-faoliyatini-terminator-roli-bilan-boshlagan-habibulla-nizomov-mahallada-duv-duv-gap-2-filmida-karatechi-qizdan-kaltak-yeyman/"}
{"content": "2018-yil 22-iyun kuni fuqaro N.T. ariza bilan murojaat qilib, joriy yil 3-iyunda Kattaqo‘rg‘on shahar IIB tezkor vakili S.Umarov va boshqalar uni shahar IIB binosida haqorat qilib, yechinishga majbur qilishganligini bildirgan. Bu haqda Bosh prokuratura matbuot xizmati ma’lum qildi.\n\nHolat yuzasidan viloyat prokuraturasi tomonidan o‘tkazilgan tergovga qadar tekshiruvda shu kuni soat 10:00 atrofida fuqaro N.T. Kattaqo‘rg‘on shahrining “Dehqon bozori”da bo‘lgan vaqtida shahar IIB xodimlari uni o‘g‘rilik qilganlikda gumon qilib, shahar IIB ma’muriy binosiga olib kelishganligi aniqlangan.\nShahar IIB tezkor vakili S.Umarov o‘g‘rilik qilish maqsadida bozorga kelganligini aytib, uni haqorat qilgan. So‘ng IIB ma’muriy binosining koridorida N.T. ning egnidagi barcha kiyimlarini yechishga majbur qilib, bu holatni o‘zi videotasvirga olgan.\n2018-yil 4 iyul kuni Samarqand viloyat prokuraturasi tomonidan Kattako‘rg‘on shahar IIB tezkor vakili S.Umarovga nisbatan Jinoyat kodeksining 206-moddasi 1-qismi bilan jinoyat ishi qo‘zg‘atildi.\nHozirda S.Umarov ushlangan va unga nisbatan qamoqqa olish tarzidagi ehtiyot chorasini qo‘llash masalasi ko‘rib chiqilmoqda.\nShuningdek, Kattaqo‘rg‘on shahar IIBda mazkur holat yuzasidan xizmat tekshiruvi o‘tkazilmoqda.", "category": "Mahalliy", "title": "Kattaqo‘rg‘onda gumondor ayolni tahqirlagan IIB xodimini qamoqqa olish masalasi ko‘rib chiqilmoqda", "date": "07/05/2018", "url": "https://daryo.uz/2018/07/05/kattaqorgonda-gumondor-ayolni-tahqirlagan-iib-xodimini-qamoqqa-olish-masalasi-korib-chiqilmoqda/"}
{"content": "Amerikalik mashhur aktyor Robert De Niro Italiyada yangi loyiha boshlamoqda. “TASS” xabariga ko‘ra, 71 yoshli De Niro Italiyaning jahondagi timsoliga aylangan mashhur avtomobil markasi asoschisi Entso Ferrari rolini o‘ynaydi.\n\nMahalliy OAVning De Nironing o‘ziga asoslanib xabar berishicha, asosiy qismi Italiyada suratga olinadigan filmga Entsoning o‘limidan yetti yil avval – 1981-yili chiqargan “Ferrari-80” nomli avtobiografik kitobi asos qilib olingan.\nShunga qaramay, bir vaqtning o‘zida film prodyuseri ham hisoblangan Robert De Nironing so‘zlariga ko‘ra, bu shunchaki biografik hikoya emas, balki “personaj hayotining barcha xorg‘in va yorqin tomonlari, muvaffaqiyat va tashvishlari bilan birga jonlantirishga urinish” bo‘ladi.\n“Budjeti katta bo‘lgan bu film “Ferrari” deb nomlanadi. Drama janrida suratga olinishi rejalashtirilayotgan film ancha katta – 1945-yildan 1980-yilgacha bo‘lgan davrni qamrab oladi”, - dedi De Niro.\nAgar rejissyor sifatida Klint Istvudni taklif qilish uddasidan chiqilsa, loyiha qiymati yanada oshadi. “Biz unga taklif bilan chiqdik va u qiziqish bildirdi, biroq dastlab ssenariyga baho bermoqchi”, - dedi Gollivuddagi italiyalik nufuzli prodyusserlardan biri Janni Botsaki.\nTaxminlarga ko‘ra ssenariy ustida Oliver Stounning “Nikson” (1995-yilda suratga olingan) filmidagi ishi uchun “Oskar”ga loyiq ko‘rilgan Stiven Rivel va Kristofer Uilkinson ishlashi mumkin.\n“Ferrari” filmi 2016-yilda ekranlarga chiqishi rejalashtirilgan.", "category": "Madaniyat", "title": "Aktyor Robert De Niro Ferrari asoschisi rolini o‘ynaydi", "date": "04/09/2015", "url": "https://daryo.uz/2015/04/09/aktyor-robert-de-niro-ferrari-asoschisi-rolini-oynaydi/"}
{"content": "Tovuqdan tayyorlangan taomlar tayyorlashga ixtisoslashgan Chicken Treat yemakxonalar tarmog‘i Twitter mikrobloglar servisida qahramoni Betti laqabli parranda bo‘lgan reklama kampaniyasini boshladi. Bu haqda Mashable xabar bermoqda.\n\nInternet-nashrning kompaniya bayonotiga asoslanib yozishicha, Betti Twitter’ning ingliz tilida so‘zlashuvchi o‘quvchilari uchun tanish bo‘lgan so‘zlarni yoza olgan ilk tovuq sifatida jahon rekordini o‘rnatish niyatida.\nRekord hisobga olinishi uchun tovuq ingliz lug‘atlariga kiritilgan va kamida to‘rt harfdan iborat istalgan so‘zni yozishi kerak. Buning uchun Bettining qafasiga kompyuter klaviaturasi joylashtirilgan.\nAksiya 8-oktabr kuni start olgan bo‘lib, rekordni qayd etish uchun tovuqda 30-oktabrga qadar muhlat bor. Chicken Treat tomonidan YouTube’da e’lon qilingan rolikda Betti qanday qilib ijtimoiy tarmoqlardan foydalanayotganini ko‘rish mumkin.\nHozircha rasmiy @ChickenTreat blogida parranda nomidan paydo bo‘lgan tvitlar tasodifiy terilgan belgilar to‘plamidan iborat. Betti “yozgan” tvitlarga #chickentweet heshtegi ilova qilinmoqda.\n“Komyutini-menejerlarning jiddiy raqibi paydo bo‘ldi”, — deb aksiyaga hazil aralash fikr bildirdi Twitter foydalanuvchilaridan biri. “Eng yaxshi parol generatori”, — dedi boshqa bir tviter.\nBetty, the chicken at @ChickenTreat, promotes eating chickens. I don't understand. #chickentweet #chickensarefriendsnotfood\n— Pippa (@karorichook) October 14, 2015\nAksiyani mantiqsiz deb hisoblovchilar chiqdi. “Chicken Treat tovuqlaridan biri — Betti tovuq go‘shti yeyishga da’vat qilmoqda. Tushunmayapman”, — deyiladi tvitda.", "category": "Texnologiyalar", "title": "Rekord o‘rnatish uchun tovuq Twitter’da blog yuritishga majbur qilindi", "date": "10/15/2015", "url": "https://daryo.uz/2015/10/15/rekord-ornatish-uchun-tovuq-twitterda-blog-yuritishga-majbur-qilindi/"}
{"content": "Tibet diniy yetakchisi Dalay-lama XIV davolanish uchun AQSh shifoxonalaridan biriga yotqizildi. Bu haqda ABC News telekompaniyasi ma’lumotiga tayanib, “RIA Novosti” xabar beradi.\n\n“80 yoshli Dalay-lama Minnesota shtatidagi Meyo klinikasida bo‘lib, unga prostata bilan bog‘liq davo choralari qo‘llanilmoqda”, — deyiladi telekanal xabarida.\nShifokorlarning so‘zlariga qaraganda, oliy martabadagi bemorning sog‘lig‘idan xavotir olishga sabab yo‘q. Kasallik uning yoshidagi erkaklar uchun odatiy hisoblanib, uning yaxshi davolanib, to‘liq sog‘ayib ketishi kutilmoqda.\nAvvalroq, Dalay-lama shifokorlarning tavsiyasidan so‘ng, tibbiy tekshiruvlardan o‘tish uchun AQShga borishini ma’lum qilgan edi.", "category": "Dunyo", "title": "Tibet diniy yetakchisi Dalay-lama AQShda shifoxonaga yotqizildi", "date": "01/21/2016", "url": "https://daryo.uz/2016/01/21/tibet-diniy-yetakchisi-dalay-lama-aqshda-shifoxonaga-yotqizildi/"}
{"content": "Buyuk Britaniya tashqi ishlar vaziri Boris Jonson Yevroittifoq vazirlarini Rossiyadan sanksiyalarni olib tashlash masalasida mamlakat tutgan yo‘l o‘zgarmasligi to‘g‘risida xabardor qilishini aytdi. Bu haqda “Gazeta.ru” ma’lum qildi.\n\nBryusselda bo‘lib o‘tgan Yevroittifoq kengashi yig‘ilishi chog‘ida Jonson jurnalistlarga Rossiyaga nisbatan cheklov choralarini yumshatishga asos yo‘qligini bildirdi.\nUkrainada yana avj olgan zo‘ravonlik holatlari sabablari aniq emasligidan barcha o‘ta xavotirda. Buning tashabbuskori kim bo‘lgani haqidagi ma’lumotlar yetarli emas. Biroq Buyuk Britaniya sanksiyalar yumshatilishiga hech qanday asos yo‘qligini uqtirish va Rossiyaga bosim o‘tkazishda davom etadi.\n Boris Jonson, Buyuk Britaniya tashqi ishlar vaziri\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Buyuk Britaniya tashqi ishlar vaziri mamlakat Rossiyadan sanksiyalar olib tashlanishini yoqlamasligini bildirdi", "date": "02/07/2017", "url": "https://daryo.uz/2017/02/07/buyuk-britaniya-tashqi-ishlar-vaziri-mamlakat-rossiyadan-sanksiyalar-olib-tashlanishini-yoqlamasligini-bildirdi/"}
{"content": "25-noyabr kuni Buxoro viloyatining Qorako‘l tuman IIBga “Bandboshi” mahallasi hududida joylashgan kompaniya vakillari murojaat qilgan, deya xabar bermoqda IIV sayti.\nMurojaatda 19-oktabrga o‘tar kechasi noma’lum shaxs kompaniyaga tegishli omborxonadan umumiy qiymati 130,8 million so‘m bo‘lgan har xil turdagi kabellarni o‘g‘irlab ketganligini ma’lum qilingan. Holat yuzasidan jinoyat ishi qo‘zg‘atilgan edi.\nKo‘rilgan choralar natijasida ushbu jinoyatni Qorako‘l tumani “Qoraqulonchi” mahallasida yashovchi, yuqoridagi kompaniyaning mexanizatori U.M. va “Osiyo” mahallasida yashovchi J.Q., A.G‘., “Chandirobod” mahallasida yashovchi A.X., N.X., T.Sh. sodir etganligi aniqlanib, ular ushlangan.\nXabar berishlaricha, hozirda tergov harakatlari davom etmoqda.", "category": "Mahalliy", "title": "Qorako‘lda olti kishi 130 mln so‘mlik kabellarni o‘g‘irlab ketdi", "date": "12/29/2018", "url": "https://daryo.uz/2018/12/29/qorakolda-olti-kishi-130-mln-somlik-kabellarni-ogirlab-ketdi/"}
{"content": "“O‘zbеktеlеkom” AK Uzmobile filiali tomonidan “Navoiy” Xalqaro aeroportida 3G/4G texnologiyasidan foydalangan holda baza stansiyalarni o‘rnatish va sozlash ishlari yakunlandi, deb xabar berdi Spot.\n\nXabarga ko‘ra, xalqaro aeroportning terminali hududida yo‘lovchilar, xodimlar va kutib oluvchilar yuqori sifatli aloqa va yuqori tezlikdagi internetdan foydalanishlari uchun Qcell (Lamp Site) texnologiyasi bo‘yicha qo‘shimcha maxsus qurilmalar o‘rnatildi.\n“Bu vaqtgacha mazkur viloyat markazi aeroporti hududida UZMOBILE GSM tarmog‘ining bunday sifatli qoplamasi mavjud emas edi”, — deyiladi xabarda.\n“Mazkur haftada bir nechta yangi manzilda: Qoraqalpog‘iston (Qo‘ng‘irot tumani, Ravshan hududida) va Toshkent viloyati (O‘rtachirchiq tumani, Qorasuv shaharchasi) da baza stansiyalari o‘rnatildi.\nTa’kidlanishicha, antenna-machta inshootlari va zamonaviy yangi qurilmalarning ishga tushirilishi bilan hududda aloqa sifati va qoplash zonasi yaxshilanadi hamda barcha standartlarga muvofiqlashtiriladi.", "category": "Mahalliy", "title": "O‘zbekiston aeroportlarida 3G/4G va Qcell tеxnologiyalari bo‘yicha yangi baza stansiyalari o‘rnatilmoqda", "date": "02/25/2019", "url": "https://daryo.uz/2019/02/25/ozbekiston-aeroportlarida-3g4g-va-qcell-t%d0%b5xnologiyalari-boyicha-yangi-baza-stansiyalari-ornatilmoqda/"}
{"content": "Futbol bo‘yicha O‘zbekiston Oliy ligasidan joy olgan “Bunyodkor” —“Dinamo” o‘yinida 1:1 hisobi qayd etildi.\n\nSamarqand klubi 21-daqiqada Javohir Qahramonovning goli bilan hisobda oldinga chiqib oldi. 1996-yilda tavallud topgan mazkur futbolchi o‘z vaqtida “Bunyodkor” akademiyasida tahsil olgan bo‘lib, aynan Sergey Lushchan qo‘li ostida to‘p surgan. Biroq “Bunyodkor” asosiy tarkibiga tusha olmay, Samarqand klubida o‘ynab turishga rozi bo‘lgan.\nShu futbolchining goli Toshkent grandini 2 ochkodan mahrum qildi. Boisi “qaldirg‘ochlar” bu golga faqatgina bir marta — 26-daqiqada Doston Hamdamovning goli bilan javob berdi.\nMa’lumot uchun, “Dinamo” bunga qadar Toshkentda “Paxtakor”ni mag‘lub etishga ham muvaffaq bo‘lgandi — 1:0.\nQo‘lga kiritilgan 1 ochko Samarqand klubini turnir jadvalida 1-o‘ringa olib chiqdi. 9 ochko to‘plashga muvaffaq bo‘lgan Sergey Lushchan jamoasi esa hozircha 7-o‘rinni egallab turibdi.\nAvvalroq bosh murabbiy Sergey Lushchan yaqin orada iste’foga chiqishi mumkinligi aytib o‘tilgandi. Boisi “Bunyodkor” bosh direktori Baxtiyor Boboyev o‘z lavomizidan ozod etilgan.\nMa’lumot uchun, “Bunyodkor” joriy yilni Chempionlar ligasi guruh bosqichidagi ketma-ket to‘rt mag‘lubiyat bilan davom ettirayotgan bo‘lsa, mamlakat Oliy ligasidagi olti uchrashuvning 4 tasida ochko yo‘qotib ulgurgan. Bu klub tarixidagi eng past ko‘rsatkichli start hisoblanadi.\nO‘zbekiston Oliy ligasi\n 7-tur o‘yini\n 20-aprel, payshanba\nGollar: Javohir Qahramonov, 21 (0:1). Doston Hamdamov, 26 (1:1).\n", "category": "Sport", "title": "Sergey Lushchan tarbiyalanuvchisi “Bunyodkor”ni jazolab, “Dinamo”ni peshqadamga aylantirdi", "date": "04/20/2017", "url": "https://daryo.uz/2017/04/20/sergey-lushchan-tarbiyalanuvchisi-bunyodkorni-jazolab-dinamoni-peshqadamga-aylantirdi/"}
{"content": "Mikroprotsessorlar ishlab chiqarish bo‘yicha jahondagi eng yirik kompaniya — Intel Xitoyning Dalyan shahrida joylashgan yarim o‘tkazgichlar zavodiga bir necha milliard dollar sarmoya kiritishini e’lon qildi. 3DNews xabariga ko‘ra, fabrika yangi avlod xotira mikrosxemalarini ishlab chiqarishga qayta yo‘naltiriladi.\n\nBloomberg agentligining Amerika korporatsiyasi bayonotiga asoslanib xabar berishicha, yaqin uch—besh yil ichida Intel Xitoydagi korxonaga 3,5 milliard dollargacha sarmoya kiritadi, keyinchalik xarajatlar miqdori 5,5 milliard dollargacha ko‘payishi mumkin.\nDalyandagi qiymati 2,5 milliard dollarga teng zavod faoliyati 2010-yilda boshlangan. 2016-yilning ikkinchi yarmida bu yerda doimiy xotira-chiplari, xususan, Micron bilan hamkorlikda tayyorlangan 3D NAND chiplarini ishlab chiqarish ko‘zda tutilgan.\n2015-yilning iyulida Intel va Micron energiyaga bog‘liq bo‘lmagan 3D Xpoint xotira-chiplarini taqdim etgandi, u NAND flash’dan 1000 barobar tezroq ishlaydi. 10 yildan beri ishlab chiqilayotgan mazkur texnologiya Intel strategiyasining muhim tarkibiy qismi hisoblanadi.", "category": "Texnologiyalar", "title": "Intel Xitoydagi zavodga 5,5 milliard dollar sarmoya kiritadi", "date": "10/21/2015", "url": "https://daryo.uz/2015/10/21/intel-xitoydagi-zavodga-55-milliard-dollar-sarmoya-kiritadi/"}
{"content": "O‘zbekiston xalq hofizi Orolmirzo Safarov “Turkiston” san’at saroyida jonli ijroda bo‘lib o‘tadigan konsert dasturini taqdim etadi. Bu haqda Orolmirzo Safarov jurnalist Feruz Muhammadga bergan intervyusida aytib o‘tdi.\n\n“Turkiston” san’at saroyida 22—23-mart kunlari jonli ijroda “Ko‘ngil sog‘inchi” deb nomlangan navbatdagi konsert dasturimizni taqdim qilmoqdamiz. Bungacha ikki marotaba, ilk marta 1998-yilning fevral oyida “Turkiston” san’at saroyida, 2002-yilning 5—6-aprel kunlari Milliy akademik drama teatrida jonli ijroda konsert dasturlarimizni taqdim qilganmiz. Konsertda tayyorgarlik ishlari 10-fevral kunidan boshlanadi.\nOrolmirzo Safarov, O‘zbekiston xalq hofizi", "category": "Madaniyat", "title": "Orolmirzo Safarov jonli ijrodagi yakkaxon konsert dasturini taqdim etadi", "date": "02/05/2018", "url": "https://daryo.uz/2018/02/05/orolmirzo-safarov-jonli-ijrodagi-yakkaxon-konsert-dasturini-taqdim-etadi/"}
{"content": "HTC kompaniyasining Google Play Edition’dagi One (M8) va One (M7) smartfonlari uchun Android 5.0 Lollipop operatsion tizimi kelayotgan juma, 21-noyabr kuni foydalanishga topshiriladi. Bu haqda Phonearena.com ma’lumotiga asoslanib “Parol” nashri xabar berdi.\n\nAslida, ushbu smartfonlar uchun Android’ning yangi versiyasi joriy hafta boshida taqdim etilishi taxmin qilinayotgan edi. Ammo bu o‘zgarish biroz kechikdi. Boshqa HTC smartfonlari uchun Android Lollipop versiyasi keyingi yilda taqdim etiladi. To‘liq ro‘yxat bilan “Parol” nashrining ushbu maqolasida tanishsangiz bo‘ladi.", "category": "Texnologiyalar", "title": "HTC One (M8) va (M7) smartfonlari uchun Android’ning Lollipop versiyasi 21-noyabr kuni foydalanishga topshiriladi", "date": "11/19/2014", "url": "https://daryo.uz/2014/11/19/htc-one-m8-va-m7-smartfonlari-uchun-androidning-lollipop-versiyasi-21-noyabr-kuni-foydalanishga-topshiriladi/"}
{"content": "UYeFA prezidenti Mishel Platini FIFA axloq qo‘mitasi uni lavozimidan 90 kunga chetlatish yuzasidan qaror qabul qilganiga munosabatini bildirdi. Bu haqda “Chempionat” xabar bermoqda.\n\n“FIFA axloq qo‘mitasi tergov palatasi arbitraj palatasiga meni 90 kunga ishdan chetlatishni tavsiya etish niyatida ekanligi ma’lum bo‘ldi, — deya ta’kidlaydi Platini. —Garchi hech kimga bo‘ysunmagan holda, mustaqil faoliyat yuritishi lozim bo‘lgan axloq qo‘mitasi hali bunday qaror qabul qilmagan bo‘lsa-da, FIFA rasmiy manbasidan shunday ma’lumot berilganini meni obro‘sizlantirishga urinish, deb bilaman.\nSurishtiruv ishlarini olib borayotgan idoralar bilan har qanday hamkorlikka tayyor ekanligimni ko‘p takrorlaganman. Agar FIFA axloq qo‘mitasi tergov palatasining meni lavozimimdan chetlatish niyati haqidagi ma’lumotlar to‘g‘ri bo‘lib chiqsa, to haqiqat yuzaga chiqmagunicha hech narsadan qaytmayman”.\nPlatini FIFA prezidentligi uchun kurashni to‘xtatmaganini bildirib, mazkur lavozimga nomzodini qo‘yish uchun lozim bo‘lgan qo‘llab-quvvatlash maktublarini topshirganini ma’lum qilgan.", "category": "Sport", "title": "Mishel Platini: haqiqat yuzaga chiqmagunicha hech narsadan qaytmayman ", "date": "10/09/2015", "url": "https://daryo.uz/2015/10/09/mishel-platini-haqiqat-yuzaga-chiqmagunicha-hech-narsadan-qaytmayman/"}
{"content": "Yevroittifoq Afg‘onistonga 1,2 milliard yevro miqdorida yordam ko‘rsatadi va Bryusselda 5-oktabr, chorshanba kuni ikkinchi hamda asosiy ishchi kuni boshlangan donorlar konferensiyasida o‘z sheriklaridan shunday xayriya ko‘magini kutadi. Bu haqda Yevroittifoqning xorijiy ishlar va xavfsizlik siyosati bo‘yicha oliy vakili Federika Mogerini ma’lum qildi, deya xabar beradi “TASS”. \n\n“Yevroittifoq Afg‘onistonga 1,2 milliard yevro ajratishga qaror qildi. Boshqa sheriklarimizdan ham shu kabi majburiyatlar olinishi haqida eshitishni istardim. Mazkur konferensiya nafaqat moliyaviy yordamni ta’minlash, balki Afg‘onistonga siyosiy ko‘mak ko‘rsatish istiqbollarini muhokama etishga qaratilgan. Ushbu mamlakatda xavfsizlikni ta’minlash uning tiklanishi uchun hal qiluvchi ahamiyatga ega”, — deya ta’kidladi Mogerini. \nOliy vakil Yevroittifoq tomonidan tashkil etilgan Afg‘oniston bo‘yicha ikki kunlik konferensiyada dunyoning 70 davlati va 30 tashkilotidan 100 dan ortiq delegatsiya ishtirok etayotganini qayd etdi.", "category": "Dunyo", "title": "Yevroittifoq Afg‘onistonga 1,2 milliard yevro ajratishi ma’lum qilindi", "date": "10/05/2016", "url": "https://daryo.uz/2016/10/05/yevroittifoq-afgonistonga-12-milliard-yevro-ajratishi-malum-qilindi/"}
{"content": "Futbol bo‘yicha O‘zbekiston olimpiya terma jamoasining yangi bosh murabbiyi Lyubinko Drulovich bilan matbuot anjumani bo‘lib o‘tdi.\n\n“Avvalambor, barchaga salom. Bir oy avval O‘zbekistonga tashrif buyurib, O‘FAning loyihasi bilan tanishgandim. Bu loyiha menda yaxshi taassurot qoldirgani sababli O‘zbekiston olimpiya terma jamoasini boshqarishga rozilik berdim. Umid qilamanki, biz oldimizga qo‘ygan vazifamizni uddalaymiz.\nO‘zbekiston U23 terma jamoasining Osiyo chempionatidagi muvaffaqiyatidan xabarim bor. Sizlarda kuchli futbolchilar ko‘p. Ana shu futbolchilar yordamida Olimpiada musobaqasiga yo‘llanmani qo‘lga kiritishimizga ishonaman. Biz kuchli jamoani shakllantirishga harakat qilamiz.\nOlimpiada yo‘llanma beradigan Osiyo chempionatiga saralash bosqichiga ikki oycha muddat bor. Saralash bosqichi Toshkentda o‘tkazilishi rejalashtirilgan. Birinchi navbatda, bor e’tiborimizni mana shu saralash bosqichiga qaratamiz. Bu musobaqada muvaffaqiyatli qatnashib, Osiyo chempionatiga yo‘llanmani qo‘lga kiritishimiz kerak. Keyin Osiyo chempionatiga tayyorgarlikni boshlaymiz\nMenga ikki nafar serbiyalik mutaxassis va o‘zbekistonlik Ravshan Haydarov yordam beradi. Serbiyalik yordamchilarim rus tilini yaxshi bilishadi. Bu esa futbolchilar bilan muloqot qilishda qulaylik yuzaga keltiradi. Ravshan Haydarov bilan esa avvalgi safar O‘zbekistonga kelganimda uchrashganman. U kuchli mutaxassis va mahalliy futbolchilarni yaxshi biladi. O‘ylaymanki, birgalikda o‘z maqsadimizga yetamiz.\nSaralashga ikki oycha muddat bor. Mening fikrimcha, bu saralashga tayyorgarlik ko‘rish uchun yetarli muddat. Biz tarkibni aniqlab olamiz, keyin ular bilan taktik mashg‘ulotlar o‘tkazamiz. Hozirda Olimpiya terma jamoasi Turkiyada mashg‘ulotlar olib bormoqda. Futbolchilarning jismoniy holati yaxshi. Fevral oyida ikki haftalik yig‘in o‘tkazamiz. Bir qator nazorat uchrashuvlari ham rejalashtirilgan.\nBizda Osiyo chempionati saralashidagi raqiblarimiz haqida yetarlicha ma’lumot bor. Ularning so‘nggi o‘yinlarini yana bir bor tahlil qilib chiqamiz. Keyin shundan kelib chiqib ularga qarshi o‘yinlarga tayyorgarlik ko‘ramiz. O‘ylashimcha, bu bo‘yicha bizda muammo bo‘lmaydi”, — deydi Drulovich.", "category": "Sport", "title": "Lyubinko Drulovich: “Umid qilamanki, oldimizga qo‘ygan vazifamizni uddalaymiz”", "date": "01/25/2019", "url": "https://daryo.uz/2019/01/25/lyubinko-drulovich-umid-qilamanki-oldimizga-qoygan-vazifamizni-uddalaymiz/"}
{"content": "Bugun, 19-iyul kuni Tas-IX zonadagi ko‘plab resurslar uzilishlar bilan ishlamoqda. Bu haqda Uztelekom matbuot xizmati ma’lum qildi.\n\nXabarda aytilishicha, sayt tomonidan avariya tiklov ishlari olib borilayotgani munosabati bilan, 19-iyul soat 03:15dan Tas-IX hududi resurslarida uzilishlar kuzatiladi.\nAyni paytda saytlarga faqat VPN yordamida kirish mumkin.", "category": "Mahalliy", "title": "O‘zbekistonda Tas-IX’dagi avariya sabab ba’zi saytlar uzilishlar bilan ishlamoqda", "date": "07/19/2019", "url": "https://daryo.uz/2019/07/19/ozbekistonda-tas-ix-hududidagi-saytlar-avariya-sabab-uzilishlar-bilan-ishlamoqda/"}
{"content": "Ukraina prezidenti Pyotr Poroshenko Latviya prezidenti bilan uchrashuvi chog‘ida Yevropa Ittifoqini Rossiyaga qarshi sanksiyalarni uzaytirishga chaqirdi. Bu haqda uning vakili Svyatoslav Segolko ma’lum qildi, deya xabar beradi “Korrespondent.net”.\n\n“Poroshenko YeXHT chegaralarga qo‘yilmagani, soxta saylovlar bekor qilinmagani, asirlar ozod etilmagani uchun YeIni Rossiyaga qarshi sanksiyalarni uzaytirishga da’vat qildi”, — deya ta’kidlagan Segolko.\nEslatib o‘tamiz, oldinroq Yevropa Ittifoqining Rossiyaga nisbatan jazo sanksiyalarini 2016-yil 31-yanvariga qadar uzaytirish haqidagi hujjati Yevroittifoqning rasmiy jurnalida e’lon qilingandi.", "category": "Dunyo", "title": "Poroshenko Yevropa Ittifoqini Rossiyaga qarshi sanksiyalarni uzaytirishga chaqirdi", "date": "10/28/2015", "url": "https://daryo.uz/2015/10/28/poroshenko-yevropa-ittifoqini-rossiyaga-qarshi-sanksiyalarni-uzaytirishga-chaqirdi/"}
{"content": "Xonanda Lola din va e’tiqod masalasida Laylat ul-qadr kechasida Instagram’dagi sahifasida yozib qoldirgan xabarini o‘chirib tashladi. Xabar nima sababdan o‘chirib tashlangani noma’lum.\n\nLolaning Instagram sahifasidagi hozircha so‘nggi fotoxabarda u barchaga dam olish kunlarini yaqinlar davrasida o‘tkazishni tilagani, o‘zi esa o‘z yaqinlarini sog‘ingani haqida yozilgan.\n“Oilam — mening baxtim, muhabbatim, omadim!”, — deb yozadi Lola o‘zining so‘nggi Instagram-xabarida. Xabar ostida foydalanuvchilar aynan din va e’tiqod masalasida qizg‘in muhokamalar olib borayotganiga guvoh bo‘lish mumkin.\nLaylat ul-qadr kechasida xonanda Lolaning Instagram sahifasida faol munozaralarga sabab bo‘lgan xabar e’lon qilingan edi. Unda xonanda o‘z e’tiqodi masalasida fikr bildirgan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Xonanda Lola din va e’tiqod masalasidagi xabarini Instagram’dan o‘chirib tashladi", "date": "07/04/2016", "url": "https://daryo.uz/2016/07/04/xonanda-lola-din-va-etiqod-masalasidagi-xabarini-instagramdan-ochirib-tashladi/"}
{"content": "Xarrison Ford o‘zi ishtirokidagi filmlar keltirgan jami tushum bo‘yicha Box Office Mojo portali reytingida yetakchilik qilmoqda: “Yulduzlar jangi” epopeyasi yangi filmining muvaffaqiyati tufayli mazkur ko‘rsatkich 4,7 milliard dollarga yetdi. Shu tariqa u ro‘yxatning avvalgi yetakchisi Semuel L. Jeksonni ortda qoldirdi, deya xabar beradi “Gazeta.ru”.\n\nShuningdek, ushbu ro‘yxatda Tom Xenks, Morgan Friman, Eddi Myorfi oldingi o‘rinlarda bormoqda. E’tiborli jihati, eng daromadgir aktyorlar yigirmataligidan atigi bir ayol o‘rin olgan: Kemeron Dias ishtirokidagi filmlar 3,03 milliard dollar to‘plagan.\n“Yulduzlar jangi” yaratuvchisi Jorj Lukas eng kassabop kinossenariyvislar ro‘yxatida peshqadamlik qilmoqda. Ushbu epopeyaga musiqa bastalagan Jon Uilyams esa katta tushum keltirgan bastakorlar reytingida ikkinchi o‘rinni egallagan.", "category": "Madaniyat", "title": "Xarrison Ford eng kassabop aktyorlar ro‘yxatida yetakchilik qilmoqda", "date": "01/10/2016", "url": "https://daryo.uz/2016/01/10/xarrison-ford-eng-kassabop-aktyorlar-royxatida-yetakchilik-qilmoqda/"}
{"content": "The Boring Company AQSh rasmiylaridan Nyu-York va Vashington o‘rtasida Hyperloop deb nomlangan o‘ta tezkor tunnel qurilishiga ruxsat oldi. Bu haqda Ilon Mask o‘zining Twitter’dagi sahifasida ma’lum qildi, deya xabar beradi “TASS”.\n\n“Hukumatning The Boring Company tomonidan Nyu-York — Filadelfiya — Baltimor — Vashington yerosti yo‘nalishini qurish to‘g‘risidagi og‘zaki ijozatini oldim. Yo‘nalish bir shahar markazidan ikkinchi shahar markaziga ulanadi. Ulardan har birida kirish va chiqish uchun 10 ga yaqin lift bo‘ladi”, — deya yozuv qoldirdi SpaceX va Tesla Motors kompaniyalari rahbari.\nIlon Maks yerosti tunnelida harakatlandigan o‘ta tezkor poyezd loyihasini 2013-yilda e’lon qilgandi. Bunday poyezdlar soatiga 1000 va hatto undan ortiq tezlikka erishishi mumkin.", "category": "Texnologiyalar", "title": "AQSh rasmiylari Ilon Maskning Nyu-York — Vashington yo‘nalishida o‘ta tezkor tunnel qurish loyihasiga ruxsat berdi", "date": "07/21/2017", "url": "https://daryo.uz/2017/07/21/aqsh-rasmiylari-ilon-maskning-nyu-york-vashington-yonalishida-ota-tezkor-tunnel-qurish-loyihasiga-ruxsat-berdi/"}
{"content": "Gollivud aktrisasi Gvinet Peltrou 29 dollarga bir hafta yashay olmadi. Bu haqda Newskaz.ru xabar bermoqda.\n\nAktrisa hafta boshida ovqatni faqat maxsus talonlari orqali sotib olib, bir hafta yashab ko‘rish haqidagi qarorini e’lon qilgandi.\nAQSHda kam ta’minlangan fuqarolarga beriladigan bir haftalik oziq-ovqat talonlari qiymati 29 dollarga (bir marta ovqat olish qiymati 1,38 dollarga) teng bo‘lib, Peltrou bu pulga bir qadoq qoramtir guruch, qora loviya, tuxum va sabzavotlar sotib olgan.\nAktrisa shu yo‘l bilan ehtiyojmand oilalar oziq-ovqat talonlari yordamida qanchalik kam mahsulot sotib olishlarini ko‘rsatib bermoqchi bo‘lgan. “Oldindan taxmin qilganimdek, biz faqat to‘rt kun bardosh bera oldik va shundan so‘ng men chidolmay, tovuq va yangi sabzavotlar sotib oldim”, - deb yozdi aktrisa goop.com saytidagi blogida.\nPeltrou “bunday kichik byudjet bilan sog‘lom, oqsillarga boy taomlar bilan oziqlanish juda ham qiyinligi”ni qayd etib, “47 million amerikalik har kuni, har hafta, har yili shu muammoga duch kelishi”ni aytib o‘tgan.\nMa’lumot uchun, 1998-yili eng yaxshi ayol roli uchun “Oskar” mukofoti bilan taqdirlangan aktrisa Gvinet Peltrou AQSHda oziq-ovqat dasturini moliyalashtirish 2013-yildan beri ikki barobar qisqartirilganiga jamoatchilik e’tiborini qaratishni maqsad qilgan ijtimoiy aksiyada ishtirok etmoqda.", "category": "Madaniyat", "title": "Aktrisa Gvinet Peltrou 29 dollarga bir hafta yashay olmadi", "date": "04/17/2015", "url": "https://daryo.uz/2015/04/17/aktrisa-gvinet-peltrou-29-dollarga-bir-hafta-yashay-olmadi/"}
{"content": "Turkmaniston Prezidenti Gurbanguli Berdimuhamedov O‘zbekistonga Kaspiy qirg‘og‘i port infrastrukturasidan foydalanish imkoniyatlarini o‘rganib chiqishni taklif qildi. Bu haqda u o‘zbekistonlik hamkasbi Shavkat Mirziyoyev bilan bo‘lib o‘tgan muzokaralar yakuniga ko‘ra jurnalistlarga bergan matbuot anjumanida aytib o‘tdi, deb xabar beradi “Gazeta.uz”.\n\n“Turkmaniston ham Yevropa, ham Yaqin Sharq bozoriga chiqadigan O‘zbekiston – Turkmaniston – Kaspiy dengizi – Janubiy koridor yo‘nalishi bo‘yicha yo‘lak yaratish bo‘yicha qo‘shma ishlarga tayyor”, — qayd qilib o‘tdi Berdimuhamedov.\nTurkmaniston yetakchisi Shavkat Mirziyeyovni 2-may kuni Turkmanboshi shahrida xalqaro dengiz portining ochilish marosimida qatnashishga taklif etdi.\nShuningdek, u oldinroq erishilgan kelishuvlar, jumladan, Markaziy Osiyo – Yaqin Sharq tranzit koridorini tashkil etish bo‘yicha ishlarni realizatsiya qilishni yoqlab chiqdi.", "category": "Mahalliy", "title": "Gurbanguli Berdimuhamedov O‘zbekistonga Kaspiy port infrastrukturasidan foydalanishni taklif qildi", "date": "04/23/2018", "url": "https://daryo.uz/2018/04/23/gurbanguli-berdimuhamedov-ozbekistonga-kaspiy-port-infrastrukturasidan-foydalanishni-taklif-qildi/"}
{"content": "Toshkentdagi mobil qurilmalarni sotish markazlaridagi top smartfonlarning o‘rtacha narxlari sharhi “Mobinfo.uz” sayti tomonidan taqdim etildi.\n\nQuyida ular bilan tanishishingiz mumkin:\nSmartfonlarning Toshkentdagi “Fleshka” savdo markazidagi narxlari 2015-yil 10-may holatiga ko‘ra taqdim etilgan.", "category": "Texnologiyalar", "title": "Top smartfonlarning Toshkentdagi o‘rtacha narxlari e’lon qilindi", "date": "05/14/2015", "url": "https://daryo.uz/2015/05/14/top-smartfonlarning-toshkentdagi-ortacha-narxlari-elon-qilindi/"}
{"content": "Chamadon ichiga yashiringan shimoliy afrikalik erkak Ispaniyaning Afrika qismidan Yevropa tomoniga yo‘l olgan paromda vafot etdi. EFE agentligi xabariga ko‘ra, mazkur sayohat besh soat davom etgan.\n\nIchida odami bor chamadon marhum muhojirning akasi boshqaruvidagi avtomobilda bo‘lgan. Parom Almeriya qirg‘oqlariga yetganida, haydovchi mahalliy ma’muriyat vakillariga 27 yoshli qarindoshining ahvoli yaxshi emasligini ma’lum qilgan. The Local ma’lumotiga ko‘ra, erkakni jonlantirishga harakat qilgan qutqaruvchilar uning o‘limini qayd etgan. Marhumning akasi hibsga olingan.\n2015-yilning mayida ham shunga o‘xshash hodisa yuz bergan edi. O‘shanda ispan chegarachilari rentgen apparati yordamida chamadon ichida 8 yashar bola borligini aniqlagan. Bola Ispaniyaga ota-onasi bilan yana birga bo‘lish uchun olib ketilayotgan edi. Iyunda bola odamni chegaradan noqonuniy olib o‘tishga urinishda ayblangan ota-onasi bilan ko‘rishgan.\nMa’lumot uchun, 2015-yil boshidan beri o‘n minglab muhojirlar O‘rtayer dengizini kesib o‘tib, Yevropaga kirib borishga harakat qildi. Reuters ma’lumotlariga ko‘ra, o‘tgan davr mobaynida ularning ikki mingga yaqini halok bo‘lgan.", "category": "Dunyo", "title": "Chamadonga yashiringan afrikalik Ispaniyaga yetmay vafot etdi", "date": "08/03/2015", "url": "https://daryo.uz/2015/08/03/chamadonga-yashiringan-afrikalik-ispaniyaga-yetmay-vafot-etdi/"}
{"content": "Rossiyaning taniqli xonandasi Sofiya Rotaru iyun oyida Toshkentda konsert berishi haqidagi xabar rad etildi. Bu haqda “Sayyod” nashri ma’lum qildi.\n\n“Sayyod”ning yozishicha, Sofiya Rotaru Toshkentda konsert berishi haqida reklama afishalari paydo bo‘lganidan so‘ng, foydalanuvchilardan biri bu xabarni aniqlashtirish niyatida xonandaning ma’murlari bilan bog‘langan. Xonanda vakili bu xabarni inkor etib, firibgarlar xatti-harakatlaridan kafolatlanmaganligi va ular bilan kurashish mushkulligini bildirgan.\n\n“Sayyod” nashri mazkur holat yuzasidan “O‘zbeknavo” estrada birlashmasi bilan bog‘langanida Sofiya Rotaruning Toshkentdagi konsertiga ruxsatnoma berilgani va bunga asos sifatida Sofiya Rotaruning ma’murlari bilan shartnoma mavjudligini keltirgan.“O‘zbeknavo” bergan ma’lumotga ko‘ra, ular 4-mart kuni “Refleks myuzik prodakshn” degan firma va uning direktori Goldman bilan shartnoma tuzgan. Biroq surishtirilganda Rossiyada bunday kompaniya yoki firma borligi aniqlanmagan.\nBu holatga javoban “Sayyod” Sofiya Rotaru ma’murlari prodyuserlar xatosini to‘g‘rilab, iyungacha rasman konsert tashkil qilishiga umid bildirgan.", "category": "Madaniyat", "title": "Sofiya Rotaruning Toshkentda konsert berishi haqidagi xabar rad etildi", "date": "04/14/2014", "url": "https://daryo.uz/2014/04/14/sofiya-rotaruning-toshkentda-konsert-berishi-haqidagi-xabar-rad-etildi/"}
{"content": "O‘zAda O‘zbekiston yilqichilik va ot sporti federatsiyasi matbuot kotibi Anvar Suyunovning Sohibqiron Amir Temurning oti haqidagi maqolasi chop etildi. Quyida maqola to‘liqligicha e’tiboringizga havola etiladi.\n\nKo‘hna moziyni yilqisiz tasavvur etish qiyin.\nTo‘g‘rirog‘i, ne-ne qirg‘inlarni bag‘riga bosib yotgan o‘tmish sahifalarida ko‘plab jahongirlar qatorida tarix mulkiga aylangan otlar izi bor. Deylik, hazrati Muhammad sollollohu alayhi vasallam Buroq, xalifa Ali Duldul, fotih Iskandar Butsefal kabi arg‘umoqlar bilan eslanadi. Otchilik tarixi tadqiqini ushbu qadimiy otlar silsilasida tahlil qilganda ko‘hna dunyo yilqichiligi namoyon bo‘ladi. Ya’ni-ki, Butsefalu Buroqlar timsolida arab va friz otlarining o‘tmish qa’riga singib ketgan seleksiyasi bo‘y ko‘rsatadi. Har ikki tarixiy zotning nechog‘lik qadimiy ekanligini dalillaydi.\nAna shu eski zotlar sirasida o‘zbek elining ko‘pming yillik qadrdoni hisoblanmish qorabayir otlari ham borki, quyida sohibqiron Amir Temurning suyukli “O‘g‘lon” laqabli oti timsolida o‘rta asr qorabayirlari haqida so‘z yuritamiz.\nDastlabki ta’kid shuki, jahongir bobomizning suyukli va nomdor otlari ko‘p bo‘lgan. Lashkar eli muntazam toza qonli jangchi otlar bilan ta’minlab turilgan. Buning uchun sohibqiron davlati devonida “sipohsolar”, “miroxur” kabi lavozimlar joriy etilib, ular atrof-javonibdan eng kuchli, eng sara sinchi-sayislarni lashkar o‘rdasiga jamlagan. Sinchilar uyurlardan kelajagi porloq toylarni sinlab keltirsa, sayislar ana shu toylardan uchqur arg‘umoqlar chiqargan. Har bir otning qadami-yu jilovi qat’iy nazoratda bo‘lgan. Sarkarda bobomizning Eronғu Turon, Hindistonu Gurjiston orasida shamoldan tez, qushdan ilg‘or harakatlanishida sinchi-sayislar mehnati yotadi aslida.\nO‘rta asr solnomalarida Amir Temur va temuriy hukmdorlarning muhorabalari, turmush tarzi bilan bog‘liq kechmishlarida ot bilan bog‘liq juda ko‘p xotiralar qayd etilgan. Shulardan biri “O‘g‘lon” haqidagi qaydlardir. U haqdagi dastlabki va nisbatan to‘liq ma’lumot Nizomiddin Shomiyning “Zafarnoma”sida quyidagicha keladi:\n– Amir Sohibqiron ul viloyatning podshohligini To‘qtamish (To‘xtamishxon nazarda tutilgan – A.S) podshohga taqdim etdi, asbob-anjomlarni muhayyo qilib, uni o‘sha mamlakatda qoldirdi, uchqurlikda shamoldan o‘zuvchi, tezlikda suvdan ham o‘t chaqnatuvchi “O‘g‘lon” nomli bo‘z otini unga in’om qildi...\nBu voqealar 1379-yilda sodir bo‘ladi. Amir Temur ko‘magi bilan Oq O‘rda taxtiga o‘tirgan To‘xtamishxon (biroz o‘tib) yana bir chingiziy Temur Malik o‘g‘lon hujumiga dosh bera olmaydi. Yana Samarqand sari ot qo‘yadi. “Zafarnoma”da bu jarayonlar mana bunday aks etgan:\n– Ko‘p jang va muhorabadan keyin To‘qtamish ortiga yuz o‘girdi va odamlari-yu lashkaridan uzoqlashib qoldi. Shundan so‘ng amir (Amir Temur nazarda tutilmoqda – A.S) bergan otga minib tanho o‘zi Amir Sohibqiron huzuriga yo‘l oldi... Ul davlat sohibining uzoqni ko‘radigan muborak nazari (sharofati) bilan ul nomdor ot sababli xalos topdi...\nDemak, To‘xtamishxonni muqarrar o‘limdan ana shu ot saqlab qolgan. Shu arg‘umoq uni g‘animlariga yetkazmay, Samarqandga – sohibqiron huzuriga olib kelgan. Demak, uzoqni ko‘ra biladigan davlat sohibi yosh hukmdorga mustahkamlanib olishi uchun chopganda qushdan o‘tadigan noyob yilqi hadya etgan. Ko‘rinadiki, Amir Temur uni chindan ham saltanatining shimoliy sarhadlariga ishonchli voliy etib qo‘ymoqchi bo‘lgan. Bepoyon shimol dashti tinch bo‘lsa, duru javohirga boy Janubni zabt etish ishlari oson kechgan. Shu bois bag‘ir bosib qolgan toza qonli arg‘umog‘ini tortiq etgan. Hofiz Abruning yozishicha, sarkarda To‘xtamishga “O‘g‘lon”ni tortiq qilayotib shunday degan ekan:\n– Bu otni avaylab saqlagin. Kun kelib yarab qoladi...\nAfsuski...\nAvvaliga ota-o‘g‘il kirishgani yosh tojdor payt kelib mustaqil hukm yuritishni xohlab qoladi. Bu ham yetmagandek, Amir Temur raqiblari bilan xufiyona til biriktiradi. Eng ayanchlisi, sohibqiron qo‘shini Eron sari otlanganda, Movarounnahrga bosqinchilik qiladi.\nNatijada (g‘azabga kelgan) sohibqiron 1395 yili Terek daryosi bo‘yidagi muhorabada To‘xtamishxon nomini tarix sahnasidan supurib tashlaydi. Nadomatlar bo‘lsinki, o‘tmishning keyingi sahifalarida “O‘g‘lon” haqida biror xabar uchramaydi.\nBalki keyingi tarix toparlar qaydlaridan chiqib qolar...", "category": "Mahalliy", "title": "Amir Temur otining laqabi “O‘g‘lon” edi", "date": "09/18/2018", "url": "https://daryo.uz/2018/09/18/amir-temur-otining-laqabi-oglon-edi/"}
{"content": "O‘zbekistonga Sergey Obrazsov nomidagi dunyodagi eng yirik qo‘g‘irchoq teatri 40 yil ichida ilk bora gastrol safari bilan keladi, deb xabar beradi Turon 24.\n\nTeatrning Ginnes rekordlar kitobiga kiritilgan “G‘aroyib konsert” tomoshasi birinchi marta O‘zbekiston teatrlarida namoyish etiladi.\nSpektakllar O‘zbekiston davlat akademik rus drama teatrida 19, 20 va 21-oktabr kunlari qo‘yiladi.\n“G‘aroyib konsert” dasturi dunyo bo‘yicha 10 ming martadan ko‘proq namoyish qilingan tomosha hisoblanadi.\nTeatr jamoasi 19, 20-oktabr kunlari soat 18:00 da “G‘aroyib konsert”, 21-oktabr kuni soat 13:00 va 16:00 da “Mushukning uyi” tomoshalarini ko‘rsatadi.\nDunyoga mashhur qo‘g‘irchoq teatrining O‘zbekistonga safari Rossiyaning “Katta gastrol” loyihasi hamda Alisher Usmonovning “San’at, ilm va sport” xayriya jamg‘armasi hamkorligida tashkil etilmoqda.\nTeatr tomoshalari Samarqand shahrida ham o‘tkazilishi kutilmoqda.", "category": "Madaniyat", "title": "Ginnesning rekordlar kitobiga kiritilgan tomosha ilk bora O‘zbekiston teatrlarida namoyish etiladi", "date": "10/18/2018", "url": "https://daryo.uz/2018/10/18/ginnesning-rekordlar-kitobiga-kiritilgan-tomosha-ilk-bora-ozbekiston-teatrlarida-namoyish-etiladi/"}
{"content": "Butunrossiya o‘zbeklar va o‘zbekistonliklar kongressining Nijegorod viloyatidagi bo‘limi huzurida 2014-yil dekabrida tashkil etilgan “Vatandosh” ansambli 3-9 iyunlari Boshqirdistonda o‘tkaziladigan “Berdemlek – Sodrujestvo” milliy madaniyatlar xalqaro festivalida ishtirok etadi. Bu haqda Kultura.uz xabar bermoqda.\n\nBoshqirdiston poytaxti – Ufa va yana boshqa bir qator shahar va tumanlarni qamrab oladigan festival doirasida “Vatandosh” ansambli boshqirdistonliklarni o‘zbek xalqining madaniyati bilan tanishtiradi. Ansambl repertuarida Vatan haqida qo‘shiqlar, raqslar, o‘zbek xalqining odat va qadriyatlarini ko‘rsatuvchi sahna ko‘rinishlari bor.\nRohat Niyozmetov rahbarligidagi ansambl qisqa vaqt oralig‘ida o‘z tomoshabinini topishga ulgurdi. “Vatandosh” hozirga qadar nafaqat viloyat miqyosidagi ko‘plab tadbirlarda, balki Moskvada tashkil etilgan Alisher Navoiy tavallud kuniga bag‘ishlangan bayramda, Navro‘z tantanalarida, Ozarbayjon shoiri Nizomiy-Ganjaviyga bag‘ishlangan oqshomda chiqish qildi.", "category": "Madaniyat", "title": "Rossiyada tuzilgan “Vatandosh” o‘zbek ansambli Boshqirdistondagi xalqaro festivalda qatnashadi", "date": "06/02/2015", "url": "https://daryo.uz/2015/06/02/rossiyada-tuzilgan-vatandosh-ozbek-ansambli-boshqirdistondagi-xalqaro-festivalda-qatnashadi/"}
{"content": "Toshkent shahar hokimligi tashabbusi bilan joriy yilning 15-dekabridan boshlab poytaxtdagi 8 ta bozorda bayramoldi savdo yarmarkalari tashkil qilindi. Bu haqda Toshkent shahar hokimligi matbuot xizmati xabar bermoqda.\n\nSavdo yarmarkalari Qo‘yliq, Qoraqamish, Yunusobod, Eski juva, Farhod, Oloy, Askiya, Aviasozlar dehqon bozorlarida tashkil etildi.\nYarmarkalarda aholi arzonlashtirilgan narxlarda savdoni amalga oshirmoqda. Yangi yil olididan tashkil etilayotgan bu kabi yarmarkalardan toshkentliklar va shahar mehmonlari mamnun bo‘lmoqda, deyiladi xabarda.", "category": "Mahalliy", "title": "Toshkentdagi 8 ta bozorda bayramoldi savdo yarmarkalari tashkil qilindi", "date": "12/16/2018", "url": "https://daryo.uz/2018/12/16/toshkentdagi-8-ta-bozorda-bayramoldi-savdo-yarmarkalari-tashkil-qilindi/"}
{"content": "30-iyun kuni Facebook ijtimoiy tarmog‘ida AQShning Florida shtati Sarasota shahri ko‘chalarida yashovchi boshpanasiz odamning pianinoda Styx guruhining Come Sail Away qo‘shig‘ini mohirona chalayotgani videosi paydo bo‘ldi. Ushbu videoni 3 milliondan ko‘proq odam tomosha qildi. Bu haqda “Afisha.ru” xabar beradi.\n\nMa’lum bo‘lishicha, 51 yoshli Donald Guld 17 yil avval xotinining vafotidan so‘ng ko‘chada qolgan. Ungacha esa u dengizchi bo‘lib flotda xizmat qilgan, klarnet chalgan. U yoshligida Michigandagi Spring-Arbor universitetida ta’lim olgan va u yerda ko‘plab musiqa asboblarini chalishni o‘rgangan. Biroq u daraja olishga ulgurmagan.\nEndi esa Donald pul topish uchun shaharda mahalliy o‘zini idora qilish organlari tomonidan Sarasota Keys Piano loyihasi doirasida o‘rnatilgan fortepianoni chalmoqda. Guld o‘qishni bitirishni va bolalarga musiqadan dars berishni orzu qilishini aytdi.\nhttps://youtu.be/JCguq3hTC2M", "category": "Dunyo", "title": "Pianinoni yuksak mahorat bilan chalayotgan boshpanasiz odam Facebook “yulduz”iga aylandi (video)", "date": "07/03/2015", "url": "https://daryo.uz/2015/07/03/pianinoni-yuksak-mahorat-bilan-chalayotgan-boshpanasiz-odam-facebook-yulduziga-aylandi-video/"}
{"content": "Qozog‘istonning Akmola viloyati Makinsk shahrida 28-sentabr kuni eng katta kabob tayyorlash bo‘yicha yangi jahon rekordi o‘rnatildi, deb yozadi Tengrinews.\n\nTadbir Makinskda mamlakatdagi eng katta parrandachilik fabrikasi ochilishiga bag‘ishlab tashkil qilindi. Ushbu korxonaning 200 dan ortiq xodimi kabob tayyorlashga jalb etildi.\n\nTaomni pishirish uchun 400 kilogrammdan ziyod parranda go‘shti ishlatildi. Pirovardida kabobning uzunligi 223 metr 65 santimetrga teng bo‘ldi.\n\nRekord Ginnessning rekordlar kitobi vakillari tomonidan qayd etildi.\n\n", "category": "Dunyo", "title": "Qozog‘istonda eng katta kabob pishirish bo‘yicha jahon rekordi o‘rnatildi (foto va video)", "date": "09/30/2018", "url": "https://daryo.uz/2018/09/30/qozogistonda-eng-katta-kabob-pishirish-boyicha-jahon-rekordi-ornatildi-foto-va-video/"}
{"content": "Islom Karimov O‘zbekiston Respublikasi davlat mustaqilligining 25 yilligi munosabati bilan huquqni muhofaza qilish organlari, mudofaa va favqulodda vaziyatlar vazirliklari xodimlaridan bir guruhini mukofotlash to‘g‘risida farmon imzoladi. Hujjat matnini O‘zA keltirdi.\n\nHujjatda qayd etilishicha, ular huquqiy davlatni shakllantirish va milliy qonunchilikni takomillashtirishga, fuqarolarning qonuniy manfaatlarini, huquq va erkinliklarini himoya qilishga, qonuniylik va huquq-tartibotni mustahkamlashga, jamiyatda huquqiy madaniyatni oshirish va yuqori malakali yuridik kadrlarni tayyorlashga qo‘shgan katta hissasi, shuningdek, mamlakat Qurolli Kuchlarining jangovar tayyorgarligini oshirishdagi xizmatlari, milliy manfaatlarimizni himoya qilish va tinchlikni ta’minlash, barqarorlik va jamoat tartibini mustahkamlash borasidagi xizmat burchini bajarish chog‘ida mardlik, jasorat va fidoyilik ko‘rsatgani uchun uchun mukofotlanadi.\nFarmonga muvofiq, ular tegishli tarzda “O‘zbekiston Respublikasida xizmat ko‘rsatgan yurist” unvoni, “Mehnat shuhrati” ordeni, II darajali “Shon-sharaf” ordeni, “Do‘stlik” ordeni, “Mardlik” ordeni, “Jasorat” medali, “Sodiq xizmatlari uchun” medali, “Shuhrat” medali bilan taqdirlanadi.", "category": "Mahalliy", "title": "Prezident huquqni muhofaza qilish organlari, mudofaa va favqulodda vaziyatlar vazirliklari xodimlarini mukofotladi", "date": "08/26/2016", "url": "https://daryo.uz/2016/08/26/prezident-huquqni-muhofaza-qilish-organlari-mudofaa-va-favqulodda-vaziyatlar-vazirliklari-xodimlarini-mukofotladi/"}
{"content": "Yaponiya bosh vaziri Sindzo Abe keyingi uch yil ichida Afrikani rivojlantirishga 30 milliard dollar ajratishga va’da berdi. “TASS”ning Kyodo agentligiga tayanib bildirishicha, hukumat rahbari Afrikani rivojlantirish bo‘yicha oltinchi Tokio xalqaro konferensiyasining Nayrobidagi ochilish marosimida bu borada bayonot berdi.\n\n“Yaponiya kuch ishlatmasdan va bosim o‘tkazmasdan Afrikaning huquqlarga rioya qilinadigan va bozor iqtisodiyoti hurmat qilinadigan mintaqa sifatida rivojlanishiga ko‘mak berishni istaydi”, — dedi Abe.\nIlgariroq Nikkei gazetasi Yaponiyaning bir qator savdo korporatsiyalari Afrika mamlakatlarida elektrostansiyalar barpo etishga 4 milliard dollar ajratishini ma’lum qilgan edi.", "category": "Dunyo", "title": "Yaponiya bosh vaziri keyingi 3 yil ichida Afrikani rivojlantirishga 30 mlrd dollar ajratishga va’da berdi", "date": "08/27/2016", "url": "https://daryo.uz/2016/08/27/yaponiya-bosh-vaziri-keyingi-3-yil-ichida-afrikani-rivojlantirishga-30-mlrd-dollar-ajratishga-vada-berdi/"}
{"content": "28-iyun kuni kechasi uchta portlash yuz bergan Istanbulning Otaturk nomli xalqaro aeroporti qayta ishga tushdi. Bu haqda, Daily Sabah ma’lumotiga tayanib, “Vedomosti” xabar berdi.\n\nMoskva aeroportlaridan Istanbulga reyslar hali parvoz qilmadi. Sheremetyevodan ikki reys mahalliy vaqt bo‘yicha 05:20 da bekor qilindi. “Aeroflot” aviakompaniyasining reyslaridan biri Istanbuldagi teraktdan so‘ng,  00:44 da Moskva aeroportiga qaytib keldi.\nEslatib o‘tamiz, 28-iyun, seshanba kuni Turkiyaning Istanbul shahridagi Otaturk nomli xalqaro aeroportda xudkush terrorchilar amalga oshirgan portlashlar oqibatida 50 ga yaqin kishi halok bo‘ldi, 100 dan ortiq odam jabrlandi.", "category": "Dunyo", "title": "Istanbul aeroporti bir qator portlashlardan so‘ng qayta ishga tushdi", "date": "06/29/2016", "url": "https://daryo.uz/2016/06/29/istanbul-aeroporti-bir-qator-portlashlardan-song-qayta-ishga-tushdi/"}
{"content": "Xitoyning Nankin shahrida davom etayotgan II o‘smirlar yozgi olimpiada o‘yinlarida O‘zbekiston termasi uchinchi oltin medalni qo‘lga kiritdi. Bu haqda UzDaily.uz xabar bermoqda.\n\nYunon-rum kurashi bo‘yicha bo‘lib o‘tga uchrashuvda o‘zbekistonlik sportchi Ilhom Bahromov (-50 kg) finalda ozarbayjonlik Jabbor Najafovni mag‘lubiyatga uchratdi va oltin medal sovrindori bo‘ldi.\nAyni damda O‘zbekiston sportchilari hisobida sakkizta — uchta oltin, ikkita kumush va uchta bronza medal mavjud.\nNankin shahridagi II o‘smirlar yozgi olimpiada o‘yinlari 28-avgustga qadar davom etadi.", "category": "Sport", "title": "Nankin — 2014’da Ilhom Bahromov oltin medal sovrindori bo‘ldi", "date": "08/25/2014", "url": "https://daryo.uz/2014/08/25/nankin-2014da-ilhom-bahromov-oltin-medal-sovrindori-boldi/"}
{"content": "Artel kompaniyasi sotuvga chiqarilgan ikkita smartfonidan so‘ng, birdaniga beshta Android-planshetlarini taqdim etdi. Bu haqda Mobinfo.uz sayti ma’lumotiga asoslanib “Parol” nashri xabar berdi.\nUshbu planshetlar Artel Style, Artel Choice, Artel Next, Artel Connect va Artel Excellent Tab 1 deb nomlangan. Quyida ularning texnik imkoniyatlari va kompaniyaning onlayn do‘konidagi narxlari bilan tanishishingiz mumkin.\n\nUnda 7 dyuym 800×480 pikselli displey, 1,5 GGs chastotga ega ikki yadroli protsessor, 0,3 megapikselli orqa va old kamera, 512 Mb tezkor xotira va 8 Gb ichki xotira (+MicroSD), 2500 mA·soat quvvatga ega batareya, Bluetooth, Wi-Fi Hotspot, GPS+AGPS, Android 4.2 operatsion tizimi o‘rnatilgan.\nUning o‘lchamlari 198×116×11 millimetrni, og‘irligi esa 310 grammni tashkil etadi.\n\nUnda 7 dyuym 1024×600 pikselli displey, 1,3 GGs chastotga ega ikki yadroli protsessor, 0,3 megapikselli old va 2 megapikselli orqa kamera, 512 Mb tezkor xotira va 8 Gb ichki xotira (+MicroSD), 2500 mA·soat quvvatga ega batareya, Bluetooth, Wi-Fi Hotspot, GPS+AGPS, Android 4.2 operatsion tizimi o‘rnatilgan. U ikki SIM-kartada ishlay oladi.\nUning o‘lchamlari 189×111×11 millimetrni, og‘irligi esa 271 grammni tashkil etadi.\n\nUnda 7 dyuym 960×540 pikselli displey, 1,3 GGs chastotga ega ikki yadroli protsessor, 0,3 megapikselli old va 2 megapikselli orqa kamera, 512 Mb tezkor xotira va 8 Gb ichki xotira (+MicroSD), 2800 mA·soat quvvatga ega batareya, Bluetooth, Wi-Fi Hotspot, GPS+AGPS, Android 4.2 operatsion tizimi o‘rnatilgan. U ikki SIM-kartada ishlay oladi.\nUning o‘lchamlari 189,2×101×8,9 millimetrni, og‘irligi esa 239 grammni tashkil etadi.\n\nUnda 7 dyuym 1024×600 pikselli displey, 1,3 GGs chastotga ega ikki yadroli protsessor, 0,3 megapikselli old va 2 megapikselli orqa kamera, 512 Mb tezkor xotira va 8 Gb ichki xotira (+MicroSD), 2500 mA·soat quvvatga ega batareya, Bluetooth, Wi-Fi Hotspot, GPS+AGPS, Android 4.4 operatsion tizimi o‘rnatilgan. U ikki SIM-kartada ishlay oladi.\nUning o‘lchamlari 190×111×11 millimetrni, og‘irligi esa 263 grammni tashkil etadi.\n\nUnda 7 dyuym 1024×600 pikselli displey, 1,2 GGs chastotga ega ikki yadroli protsessor, 0,3 megapikselli old va 2 megapikselli orqa kamera, 512 Mb tezkor xotira va 4 Gb ichki xotira (+MicroSD), 3000 mA·soat quvvatga ega batareya, Bluetooth, Wi-Fi Hotspot, GPS+AGPS, Android 4.2 operatsion tizimi o‘rnatilgan. U ikki SIM-kartada ishlay oladi.\nUning o‘lchamlari 188×110×11 millimetrni, og‘irligi esa 257 grammni tashkil etadi.", "category": "Texnologiyalar", "title": "Artel kompaniyasi birdaniga beshta planshetini taqdim etdi (foto + texnik imkoniyatlar)", "date": "12/15/2014", "url": "https://daryo.uz/2014/12/15/artel-kompaniyasi-birdaniga-beshta-planshetini-taqdim-etdi-foto-texnik-imkoniyatlar/"}
{"content": "16-noyabr kuni Xorazmga mashhur fransuz aktyori, O‘zbekistonning Fransiyadagi turizm elchisi Jerar Depardye tashrif buyurdi. Bu haqda “Daryo”ga viloyat turizmni rivojlantirish departamenti matbuot xizmati xabar berdi.\nMavzuga doir: Jerar Depardye O‘zbekistonga keldi. Islom sivilizatsiyasi markazida u bilan uchrashuv bo‘lib o‘tdi\nMa’lum qilinishicha, Turizmni rivojlantirish davlat qo‘mitasi “B-Tweyen” fransuz kompaniyasi bilan birgalikda “Paris Premiyere” telekanali uchun “Ipak yo‘li” hujjatli filmini suratga olish uchun ishlari doirasida Jerar Depardye Xiva shahriga kelgan.\n\nJerar Depardyeni Xiva tumani hokimi Sabir Jumaniyazov va Xorazm viloyati hokimining turizm masalalari bo‘yicha o‘rinbosari Temur Davletovlar kutib olishgan.\n\nMavzuga doir: Jerar Depardye “Poyi Kalon” majmuasini ziyorat qildi\n\nJerar Depardye ishtirokida hujjatli filmni suratga olish tashkilotchilari sifatida “O‘zbekkino”, Turizmni rivojlantirish davlat qo‘mitasi hamda O‘zbekistonning Fransiyadagi elchixonasi tashabbus ko‘rsatmoqda.\n\nSuratga olish O‘zbekistonning 5 ta shahri – Toshkent, Samarqand, Buxoro, Xiva, Termiz va Nukusda 26-noyabrgacha davom etadi.\n\nAvvalroq, Toshkentdagi islom sivilizatsiyasi markazida Jerar Depardye bilan uchrashuv bo‘lib o‘tgani, so‘ng fransuz akteri Buxorodagi “Poyi Kalon” majmuasida bo‘lib, ushbu madaniy meros obyektini tomosha qilgani haqida xabar berilgandi.", "category": "Mahalliy", "title": "Jerar Depardye O‘zbekistonga ijodiy tashrifi davomida Xivaga yetib keldi", "date": "11/17/2019", "url": "https://daryo.uz/2019/11/17/jerar-depardye-ozbekistonga-ijodiy-tashrifi-davomida-xivaga-yetib-keldi/"}
{"content": "AQSh prezidenti Donald Tramp muhojirlarning ishonchliligini tekshirish milliy markazini ochish haqida ko‘rsatma berdi. Bu haqda “TASS” ma’lum qildi.\n\nTramp tomonidan imzolangan memorandumda Ichki xavfsizlik vazirligi Adliya vazirligi, Davlat departamenti va razvedka muassasalari bilan hamkorlikda 6 oy mobaynida mazkur markaz ochilishini ta’minlashi lozimligi ko‘rsatib o‘tilgan.\nMarkazning asosiy vazifasi turli muassasalar orasida AQShga ko‘chib kelishni istovchilar haqida ma’lumotlar almashish jarayonini yaxshilashdan iborat ekanligi bildirilmoqda.", "category": "Dunyo", "title": "Tramp AQShga kelayotgan muhojirlarning ishonchliligini tekshirish markazini ochish bo‘yicha ko‘rsatma berdi", "date": "02/07/2018", "url": "https://daryo.uz/2018/02/07/tramp-aqshga-kelayotgan-muhojirlarning-ishonchliligini-tekshirish-markazini-ochish-boyicha-korsatma-berdi/"}
{"content": "5-sentabr kuni “Bunyodkor” stadionida O‘zbekiston va Janubiy Koreya milliy terma jamoalari o‘rtasida JCh—2018 saralashidan joy olgan uchrashuv bo‘lib o‘tadi.\n\n“Championat.asia” nashrining ma’lumot berishicha, mazkur o‘yin uchun chiptalar sotuvga chiqdi. Ularning eng arzoni 2-toifa chiptalar bo‘lib, 30 ming so‘mdan sotilmoqda.\nIstovchilar 1-toifa chiptalarni 35 mingdan, CIP sektorlar uchun chiptani esa 60 mingdan xarid qilish imkoniyatiga ega. Ular “Bunyodkor” stadioni kassalarida sotilmoqda.\nO‘zbekiston — Janubiy Koreya o‘yini 5-sentabr kuni 20:00 da start oladi. Unga qadar O‘zbekiston milliy terma jamoasi 31-avgust kuni Xitoyga qarshi safar o‘yinida ishtirok etadi.\nAgar 31-avgust kuni O‘zbekiston Xitoydan mag‘lub bo‘lsa va koreyaliklar Seulda Eronni taslim qilsa, 5-sentabr kungi o‘yin JCh—2018 uchun to‘g‘ridan-to‘g‘ri yo‘llanma taqdim etmaydi.", "category": "Sport", "title": "O‘zbekiston — Janubiy Koreya o‘yiniga eng arzon chiptalar 30 ming so‘mdan sotuvga chiqdi", "date": "08/29/2017", "url": "https://daryo.uz/2017/08/29/ozbekiston-janubiy-koreya-oyiniga-eng-arzon-chiptalar-30-ming-somdan-sotuvga-chiqdi/"}
{"content": "Koronavirusning tarqalishi va oqibatlariga qarshi kurashishga yulduzlar, xususan, qo‘shiqchi Rianna ham faol hissa qo‘shmoqda. Elle nashrining yozishicha, xonanda o‘zining Clara Lionel Foundation jamg‘armasi orqali 5 million dollar xayriya qilgan.\n\nMablag‘ning katta qismi tibbiyot xodimlarini qo‘llab-quvvatlashga, zarur jihozlarni sotib olishga, reanimatsiya bo‘limlariga xizmat ko‘rsatishga va butun dunyo bo‘ylab vaksina hamda virusga qarshi kurashuvchi boshqa usullarni ishlab chiqishga yo‘naltirilgan.\nFenty Beauty’ning asoschisi sifatida ma’lum bo‘lgan Rianna Clara Lionel jamg‘armasini 2012-yilda buva va buvisiga bag‘ishlab tashkil qilgan. Ushbu tashkilot tomonidan har yili “Brilliant bal” o‘tkaziladi va unda yig‘ilgan mablag‘lar butun dunyodagi bolalarning global ta’lim olish dasturi va ularning sog‘lig‘ini saqlashga sarflanadi.\nMavzuga doir: R’n’B qirolichasi 33 yoshni qarshiladi. 2019-yilning eng badavlat qo‘shiqchisi Rianna haqida fotomaqola", "category": "Madaniyat", "title": "Rianna koronavirusga qarshi kurashga 5 million dollar ajratdi", "date": "03/23/2020", "url": "https://daryo.uz/2020/03/23/rianna-koronavirusga-qarshi-vaksina-uchun-5-million-dollar-ajratdi/"}
{"content": "12-noyabrdan boshlab Google Nexus 4, Nexus 5, Nexus 7 (ikkala turi ham) va Nexus 10 qurilmalari uchun Android operatsion tizimining yangi versiyasi — Lollipop foydalanishga topshirila boshlandi. Bu haqda The Verge ma’lumotiga asoslanib “Parol” nashri xabar berdi.\n\nYangi Lollipop versiyasida juda ko‘p yangiliklar va qulayliklar mavjud. Google ular orasida eng asosiysi deya Material Design konsepsiyasini ta’kidlagan. Uning o‘nta asosiy funksiyasi bilan “Parol” nashrining ushbu maqolasida tanishsangiz bo‘ladi.", "category": "Texnologiyalar", "title": "Nexus qurilmalari uchun Android 5.0 Lollipop operatsion tizimi foydalanishga topshirila boshlandi", "date": "11/13/2014", "url": "https://daryo.uz/2014/11/13/nexus-qurilmalari-uchun-android-5-0-lollipop-operatsion-tizimi-foydalanishga-topshirila-boshlandi/"}
{"content": "Yaponiya bosh vaziri Sindzo Abe “mamlakat uchun halok bo‘lganlar qalbi orom topgan makon” hisoblanadigan Tokiodagi Yasukuni ibodatxonasiga hadyalar jo‘natdi. Bu haqda “RIA Novosti” xabar bermoqda.\n\nAbe Xitoy va Janubiy Koreyaning salbiy munosabatini inobatga olib, ibodatxonaga shaxsan tashrif buyurishdan tiyilishga qaror qildi. Bunday tashrif Seulda noyabr oyida uch tomonlama sammit o‘tkazish to‘g‘risidagi kelishuvni barbod qilishi mumkin edi.\nSindzo Abe bosh vazir etib saylanganidan beri (2012-yil, dekabr) Yasukuni ibodatxonasiga atigi bir marta, 2013-yil dekabrida borgan. Bu Xitoy va Janubiy Koreya bilan munosabatlar buzilishi, shuningdek, Yaponiyaning asosiy ittifoqdoshi — AQSh bilan kelishmovchiliklar yuzaga kelishiga sabab bo‘lgandi. Shundan beri Abe bahorgi va kuzgi bayramlar chog‘ida ibodatxonaga o‘z nomidan tortiqlar yuborish bilan cheklanadi. Biroq uning mahkamasi vazirlari ibodatxonaga borishni kanda qilmaydi.\nYasukuni ikkinchi jahon urushi yillaridagi Yaponiyaning tajovuzkorona siyosati bilan qiyoslanadi, unga tashrif buyurish esa mintaqada mazkur davlatning ilgarigi mavqeini tiklashga urinish sifatida qabul qilinadi. Ibodatxonada turli urushlarda halok bo‘lgan 2,5 million nafar yapon askar va zobitlari ismi-shariflari bitilgan yorliqlar saqlanadi.", "category": "Dunyo", "title": "Yaponiya bosh vaziri Yasukuni ibodatxonasiga hadya jo‘natish bilan cheklanishga qaror qildi ", "date": "10/17/2015", "url": "https://daryo.uz/2015/10/17/yaponiya-bosh-vaziri-yasukuni-ibodatxonasiga-hadya-jonatish-bilan-cheklanishga-qaror-qildi/"}
{"content": "Hindiston shimoli-g‘arbida xususiy avtobusning arava bilan to‘qnashib ketishi oqibatida to‘qqiz kishi halok bo‘ldi, 15 kishi jarohatlangan, deya xabar beradi “RBK”.\n\nHodisa Amritsar shahridan 15 kilometr uzoqlikdagi Mexta qishlog‘ida ro‘y bergan. Uning sabablari aniqlanmoqda.", "category": "Dunyo", "title": "Hindistonning Amritsar shahri yaqinida ro‘y bergan yo‘l-transport hodisasida 9 kishi nobud bo‘ldi", "date": "12/31/2015", "url": "https://daryo.uz/2015/12/31/hindistonning-amritsar-shahri-yaqinida-roy-bergan-yol-transport-hodisasida-9-kishi-nobud-boldi/"}
{"content": "Qozog‘iston prezidenti Nursulton Nazarboyev Yevrosiyo iqtisodiy ittifoqi to‘g‘risidagi shartnomani ratifikatsiya qilish to‘g‘risidagi Qonunni imzoladi, deb xabar bermoqda “TASS”.\n\nAvvalroq, Qozog‘iston parlamenti yuqori palatasi − Senat Yevrosiyo iqtisodiy ittifoqi to‘g‘risidagi shartnomani ratifikatsiya qilish to‘g‘risidagi Qonunni qabul qilgani haqida xabar berilgan edi.\nRossiya, Belorussiya va Qozog‘iston o‘rtasida 2014-yil may oyida imzolangan shartnoma 2015-yil 1-yanvaridan kuchga kirishi ko‘zda tutilgan. Shuningdek, shartnomaga 10-oktabr kuni Armaniston ham qo‘shilgan.", "category": "Dunyo", "title": "Qozog‘iston prezidenti Yevrosiyo iqtisodiy ittifoqi to‘g‘risidagi shartnoma ratifikatsiyasini tasdiqladi", "date": "10/14/2014", "url": "https://daryo.uz/2014/10/14/qozogiston-prezidenti-yevrosiyo-iqtisodiy-ittifoqi-togrisidagi-shartnoma-ratifikatsiyasini-tasdiqladi/"}
{"content": "2-noyabr kuni Toshkentda O‘zbekiston terma jamoasi hamda “Moskva ajdarholari” (Rossiya) jamoasi o‘rtasida regbi bo‘yicha o‘rtoqlik musobaqasi bo‘lib o‘tdi, deb xabar beradi Gazeta.uz.\n\nO‘zbekiston Milliy universiteti maydonida o‘tgan musobaqada terma jamoamiz 28:21 hisobida Rossiya jamoasi ustidan g‘olib bo‘ldi.\nTa‘kidlash joiz, O‘zbekiston Regbi federatsiyasi 2006-yilda Osiyo regbi ittifoqi (ARFU) a’zoligiga qabul qilingan va shundan buyon Xalqaro regbi kengashi (IRB) a’zosi hamdir.", "category": "Sport", "title": "Regbi bo‘yicha musobaqada O‘zbekiston terma jamoasi rossiyaliklardan ustun keldi", "date": "11/05/2013", "url": "https://daryo.uz/2013/11/05/regbi-boyicha-musobaqada-ozbekiston-terma-jamoasi-rossiyaliklardan-ustun-keldi/"}
{"content": "Aralash qoidalar jangchisi Xabib Nurmagomedov o‘zining navbatdagi jangini bugun — 31-dekabr kuni AQShning Las-Vegasida o‘tkazdi hamda faoliyatidagi 25-g‘alabasini qo‘lga kiritdi.\n\nUFC—219 turniri doirasida rossiyalik sportchi braziliyalik Edson Barbozaga qarshi oktagonga chiqdi. Jangni muddatidan avval yakunlashning imkoni bo‘lmadi. Shunga qaramay, Xabib katta farq bilan raqibidan ustunlik qildi — 30:25, 30:25, 30:24.\n\nYaratganga beadad shukrlar bo‘lsin! Bugun karyeramdagi muhim kunlardan biri bo‘ldi. Hozirgi holatimda men istalgan raqib bilan jang qilishga tayyorman. U xoh Konor MakGregor bo‘lsin, xoh Toni Fergyuson, menga farqi yo‘q.\nXabib Nurmagomedov, UFC jangchisi", "category": "Sport", "title": "Xabib Nurmagomedov yangi yil kuni braziliyalik Edson Barbozani katta farq bilan taslim qildi (video)", "date": "12/31/2017", "url": "https://daryo.uz/2017/12/31/xabib-nurmagomedov-yangi-yil-kuni-braziliyalik-edson-barbozani-katta-farq-bilan-taslim-qildi-video/"}
{"content": "Maksim Galkin samimiy intervyu berib, Alla bilan birgalikdagi turmushi va ularning ilk uchrashuvi haqida aytib berdi. Bu haqda “Segodnya.ua” xabar qilmoqda.\n\n“Biz bir-birimizni sevamiz. Alla ketganda, yoki men o‘zimning gastrollarim bilan ketganimda, uyda qolgan kishi uyimizning avvalgidagidek bo‘lmay qolganligini his eta boshlaydi. Biz bir-birimizning ajralmas qismi bo‘lib qoldik va shunday bo‘ldiki bizning barcha farqli jihatlarimiz bir-biriga mos tushdi. Axir o‘rtamizda deyarli sinashish davri bo‘lmagan. Bizni taqdir uchrashtirdi. Ko‘p yillar oldin, men Allani birga raqs tushishga taklif etdim va hammasi shundan boshlandi”, ― dedi Galkin.\nShuningdek, Maksim “Biz 14 yil birgamiz va bu ajoyib. Asosiysi – biz bir-birimizdan charchamaymiz. Men uning orzusidagi erkak timsoliga javob bera oldim. Alla ko‘zoynak taqqan, aqlli va kamtarin ― xuddi menga o‘xshagan ziyolilarni sevadi”, ― deya ma’lum qildi.", "category": "Madaniyat", "title": "Maksim Galkin ilk uchrashuvda Alla Pugachyovani qanday rom etganini ma’lum qildi", "date": "12/22/2015", "url": "https://daryo.uz/2015/12/22/maksim-galkin-ilk-uchrashuvda-alla-pugachyovani-qanday-rom-etganini-malum-qildi/"}
{"content": "Olmaliq kon-metallurgiya kombinati aksiyadorlik jamiyati tashkil etilganining 70 yilligi munosabati bilan Olmaliq shahridagi “Delfin” akva parkida kombinat tomonidan tayyorlangan ishlab chiqarish jarayonini aks ettiruvchi eksponatlar, modellar va maketlar ko‘rgazmasi namoyish etildi, deb xabar beradi O‘zA.\n\nKo‘rgazma doirasida mazkur xiyobonda kombinatning 70 yilligi uchun maxsus tayyorlangan doshqozonda O‘zbekiston oshpazlar uyushmasining mohir oshpazlari tomonidan 5 tonnalik osh damlandi. Milliy taom — osh kombinat mehnat ahli, Olmaliq shahri aholisi, tadbir mehmonlari hamda bolalar uylariga tarqatildi.\nO‘ziga xos oshpazlik shousi kombinat sport majmuasida o‘zbek estradasi yulduzlari ishtirokidagi katta bayram konserti dasturiga ulanib ketdi.\nAvvalroq, O‘zbekiston Prezidenti Shavkat Mirziyoyev ham Olmaliq kon-metallurgiya kombinati tashkil topganining 70 yillik sanasi munosabati bilan kombinat ishchilariga tabrik yo‘llagan edi.\nMavzuga doir: Shavkat Mirziyoyev Olmaliq kon-metallurgiya kombinati jamoasini yubiley bilan tabrikladi\nMa’lumot o‘rnida: Poytaxtda 8 tonnalik qozonda damlangan osh Ginnesning rekordlar kitobiga kiritilgan va bu osh kombinatda tayyorlangan qozonda pishirilgan edi. Bundan tashqari, kombinat tomonidan yana ikkita bir tonnalik va bitta besh tonnalik qozon ham tayyorlangan. Joriy yilda esa kombinat ishchilari 7 tonnalik sumalak doshqozonini tayyorlab, Namanganga jo‘natgandi.", "category": "Mahalliy", "title": "Olmaliqda kombinatning yubileyi munosabati bilan 5 tonna osh damlandi", "date": "10/25/2019", "url": "https://daryo.uz/2019/10/25/olmaliqda-kombinatning-yubileyi-munosabati-bilan-5-tonna-osh-damlandi/"}
{"content": "Ispaniya huquqni muhofaza qilish organlari dengizda bortida bir necha tonna giyohvand modda bo‘lgan yelkanli kemani qo‘lga oldi. “Segodnya.ua” xabariga ko‘ra, yukning haddan tashqari ko‘pligi sabab, kema cho‘kib ketishiga bir bahya qolgan.\n\nGollandiya bayrog‘i ostida suzib ketayotgan yelkanli kema 12-sentabrga o‘tar kechasi Ispaniya janubidagi Almeriya viloyati qirg‘oqlari yaqinida qo‘lga tushirilgan.\nHuquq-tartibot posbonlari kema bortida 350 ta xaltachaga ajratib chiqilgan 10 tonna gashish giyohvand moddasi borligini aniqladi.", "category": "Dunyo", "title": "Ispaniya qirg‘oqlarida bortida 10 tonna gashish bo‘lgan golland yelkanli kemasi qo‘lga olindi", "date": "09/14/2015", "url": "https://daryo.uz/2015/09/14/ispaniya-qirgoqlarida-bortida-10-tonna-gashish-bolgan-golland-yelkanli-kemasi-qolga-olindi/"}
{"content": "Chechenistonlik yozuvchi Ruslan Zakriyev Moskvaning Xamovnicheskiy tuman sudiga AQShning 20th Century Fox kinokompaniyasiga qarshi da’vo kiritdi. Yozuvchi kinostudiyani “Avatar” filmini ishlab chiqarish chog‘ida mualliflik huquqi buzilganida ayblab, ma’naviy zarar uchun 10 million rubl miqdorida tovon puli talab qilmoqda. Bu haqda “TASS”  habar beradi.\n\n“Sudga 20th Century Fox kinokompaniyasi tomonidan 2009-yilda men tomonimdan 1996—2001-yillarda yozilgan va 2002-yilda chop etilgan “Maxfiy qurol” badiiy asari g‘oyalaridan foydalanilgani munosabati bilan murojaat etdim”, — deya ta’kidlagan Zakriyev.\nYozuvchi o‘zining muallif ekanligini ekspertlar xulosasi, ‘Maxfiy qurol’ romaniga 2002-yilda olingan egalik huquqi, ikki asar o‘xshashligi tan olingan “Avatar” filmi rejissori Jeyms Kemeronning vakillari yozgan maktublar  bilan isbotlash niyatida. Zakriyevning aytishicha, u Kemeron bilan besh yildan beri muzokara olib boradi. Shu vaqt mobaynida u ishni sudgacha olib bormaslik so‘ralgan va qarshi da’vo berish bilan tahdid qilingan o‘nga yaqin xat olgan.\n2009-yilda ekranlarga chiqqan “Avatar” tijoriy jihatdan kino tarixidagi eng muvaffaqiyatli film sanaladi: kartina 2,7 milliard dollar daromad keltirgan.", "category": "Madaniyat", "title": "Chechenistonlik yozuvchi “Avatar”ni suratga olish chog‘ida huquqini buzganlikda ayblab, 20th Century Fox kinostudiyasini sudga berdi", "date": "12/15/2015", "url": "https://daryo.uz/2015/12/15/chechenistonlik-yozuvchi-avatarni-suratga-olish-chogida-huquqini-buzganlikda-ayblab-20th-sentury-fox-kinostudiyasini-sudga-berdi/"}
{"content": "Lozannadagi (Fransiya) federal politexnika maktabi mutaxassislari og‘irligi 4 gramm keladigan robotni namoyish etdi. Olimlarning ta’kidlashicha, Tribot yaratilishiga ularni odimchi qurtning harakatlari ilhomlantirgan. Bu haqda “Hi-tech.mail.ru” xabar bermoqda.\n\nTribot nafaqat o‘rmalashi, balki bo‘yidan yetti barobar oshiqroq balandlikka sakrashi, shundan so‘ng esa tanaffussiz harakatini davom ettirishi mumkin. Jemi Payk boshchiligidagi jamoa robotni yaratish uchun titan va nikeldan foydalangan.\nGarchi uni yaratish chog‘ida aniq bir maqsad ko‘zlanmagan bo‘lsa-da, robot zarurat tug‘ilgan taqdirda Yer yuzining istalgan qismiga jo‘natilishi mumkin. Xususan, datchik va kameralar o‘rnatilsa, josuslik hamda qutqaruv amaliyotlarida qo‘l kelishi aytilmoqda.", "category": "Texnologiyalar", "title": "Fransiyada 4 gramm tosh bosadigan robot yaratildi", "date": "09/30/2015", "url": "https://daryo.uz/2015/09/30/fransiyada-4-gramm-tosh-bosadigan-robot-yaratildi/"}
{"content": "Aktyor Akbarxo‘ja Rasulov ota bo‘ldi. Bu haqda u Instagram sahifasida xabar qoldirgan.\n\n“Bugun, 14-iyul kuni soat 10:00 larda qiz farzandli bo‘ldim. Juda ham xursandman”, — dedi aktyor jurnalist Feruz Muhammadga bergan intervyusida.\n“Hali ism qo‘ymadik. Xudoga shukr, ayolim ham, qizim ham sog‘-salomat”, — deya qo‘shimcha qildi Akbarxo‘ja Rasulov.\nAkbarxo‘ja Rasulov 2015-yilning 12-oktabr kuni oila qurgan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Aktyor Akbarxo‘ja Rasulov ota bo‘ldi", "date": "07/14/2016", "url": "https://daryo.uz/2016/07/14/aktyor-akbarxoja-rasulov-ota-boldi/"}
{"content": "13-aprel, shanba kuni futbol bo‘yicha Ispaniya chempionatining 32-turida Ernesto Valverde qo‘l ostidagi Kataloniyaning “Barselona” klubi safarda “Ueska” bilan o‘ynadi.\n\nBellashuv davomida darvozalar daxlsizligi saqlanib qolindi va jamoalar bir ochkodan bo‘lishib oldi (0:0). Ma’lumot uchun, mazkur o‘yindan so‘ng kataloniyaliklar 74 ochko jamg‘argan holda musobaqa jadvalida yetakchilik qilmoqda.\nLa Liga\n32-tur bahslari\n13-aprel, shanba\nGollar: 1:0 — 19 Pedrosa, 2:0 — 47 Laguardia, 2:1 — 56 Kalyeri", "category": "Sport", "title": "La Liga. “Barselona” “Ueska”ni yuta olmadi", "date": "04/13/2019", "url": "https://daryo.uz/2019/04/13/la-liga-barselona-ueskani-yuta-olmadi/"}
{"content": "Rejissor: Sur’at Islomov\nRollarda: Salmon (Ulug‘bek Malikov), Sevara Soliyeva, Mirzabek Xolmedov, Muhammadiso Abdulxairov, Zuhra Ashurova, Zuhra Soliyeva va boshqalar\nJanr: oilaviy romantik komediya\nO‘zbekiston, 2013-yil.\n\n26-iyul soat 19:00 da Alisher Navoiy nomidagi kinosaroy harorat issiq bo‘lishiga qaramay tomoshabinlar bilan gavjum bo‘ldi. Yangi film premyerasida aktyor Baxtiyor Turg‘unov boshlovchilik qildi va xonanda Salmon “Chorlaysan” qo‘shig‘ini ijro etdi. Shundan so‘ng, film namoyishi boshlandi. Filmning to‘liq nomi “To‘yidan qochganlar yoxud qochoq kelin”.\n\nKartina voqealari kelin va kuyovning to‘y kunidan boshlanadi. Kuyovjo‘ralar tayyorgarligini ko‘rib, kelin xonadoniga kelishar ekan, bu orada kelinning dugonalari oilada, turmushda bo‘ladigan turli tashvish va yumushlar bilan Lolani (Sevara Soliyeva) “qo‘rqitishadi”. Bu yumushlarga o‘zini tayyor deb bilmagan kelin esa turmushga chiqish fikridan qaytmoqchi bo‘ladi, kuyovda ko‘ngli yo‘qligini aytib, to‘ydan qochib ketadi. Bu gaplarni eshik ortida tasodifan eshitib qolgan kuyov ham uning ortidan quvib borgach, ular “qochoq kelin va kuyov”ga aylanadi.\n\nUlarning ko‘chadagi “quvlashmachoq”lari davomida to‘ydan qochish sabablari ochiladi. Kuyov (Salmon) kelinni uchrashuvda bir marta ko‘rgan va to‘y boshlagan. Kelin bo‘lsa uning qanday odam ekanligidan, hali yaxshi tanimay-bilmay turib, rozi bo‘lganidan xavotirda. Xullas, ikki yoshning to‘y liboslarida poytaxtning u bog‘idan bu bog‘ida “sayr” qilish jarayonida ular bir-birini o‘rganadi, o‘zaro tortishadi, rashk qilishadi. So‘ng kelin o‘zini suvga cho‘ktirish payida anhor ko‘prigiga yetganda, suvga kelin qolib, kuyov g‘arq bo‘ladi... Bundan keyin voqealar qanday tus oladi? Ular to‘y kuni ayriladimi yoki birga qoladimi? Bu haqda keyinroq, hozir esa aktyorlar ijrosi, rejissorlik ishiga to‘xtalamiz.\n\nSevara Soliyeva, aktrisa:\nMen uchun bu filmda ishtirok etish qiyin, biroq qiziqarli bo‘ldi. Sababi butun syomka jarayonida kelin libosida yurishimga, ko‘chalarda yugurishimga ham to‘gri keldi.  Ushbu kartinadagi rolimning avvalgilaridan farqi bor, ya’ni shu vaqtgacha kelin obrazlarini yaratganman, lekin ular to‘ydan keyingi voqealarga asoslangan edi. Ushbi kelin voqealari esa aynan to‘y kunida bo‘lib o‘tadi.\n\nSalmon, xonanda:\nBu filmda ilk debyut rolimni ijro etdim. Hayajon kuchli bo‘ldi, chunki M&TVA loyihasining eng yaxshi ayol aktrisasi bilan birgalikda rol ijro etish “uning soyasida qolib ketmasmikanman”, degan fikrni paydo qildi. Lekin ijodiy jamoaning ko‘magi bilan yaxshi uddaladik, deb o‘ylayman. \nFilmga professional aktyorlar ansambli jalb etilgan. Kelinning ota-onasi Mirzabek Xolmedov va Zuhra Ashurova, kuyovning ota-onasi Muhammadiso Abdulxairov va Zuhra Soliyeva tomonidan gavdalantirilgan. Biroq rol ijrosida biroz sustkashlik seziladi, dialoglar shunchaki yod olingandek tuyuladi. Shunday bo‘lsa-da, aktrisa Zuhra Soliyevaning roli qayd etishga arzigulik. Sababi, uning bu galgi ijrosi o‘z repertuaridagi rollaridan farq qiladi.\n\n“To‘yidan qochganlar” filmida rejissorlik ishi hamda tasvirchilik mahorati uchun har ikki ijodkorni maqtasa bo‘ladi. Lekin “ish bor joyda xato bor” deganlaridek, ularda ham ayrim kamchiliklar yo‘q emas. Masalan, film voqealari bo‘yicha, kelin va kuyov to‘ydan qochib, tashqarida yuradigan lavhalarda quyosh charaqlab turadi-yu, ammo, qudalar ularni izlab ko‘chama-ko‘cha, bog‘ma-bog‘ yuradigan qismlarda havo bulutli. Vaholanki, voqealar bir kunda, bir vaqtda ro‘y bermoqda-ku?! (Rejissorning aytishicha, film dekabr oyida suratga olingan, shu sababli bu oydagi syomka belgilangan kunlarda quyosh har doim ham chiqavermaydi-da)\nYana bir gap, to‘y bo‘layotgan xonadon bizda o‘ziga xos muhiti bilan ajralib turadi. Filmda ana shu muhit yetarlicha ko‘rsatib berilmagan. Ya’ni hovlidagi gavjumlik, yugur-yugurlar, g‘ala-g‘ovurlar o‘rniga jim-jitlik, tinchlik hukm surmoqda. Demoqchimizki, asosiysi, mahsulotni tezroq tayyorlab, dag‘al aytganda, daromad olishga emas, balki sifatiga e’tibor berilsa, maqsadga muvofiq bo‘lar edi.\n\nKartinada, shuningdek, quda-andachilik, sarpo, to‘y marosimlari kabi masalalarda tarbiyaviy ahamiyatga ega jihatlarga urg‘u beriladi. Quda tomon va kuyov tilidan ortiqcha sarf-xarajatga sabab bo‘ladigan va muhimi, baxtli bo‘lishga kafillik bermaydigan turnaqator xorij mashinalari, mebellar, san’atkorlar mavzulari tomoshabinga singdiriladi. Premyera kuni ushbu lavhalar paytida chalingan samimiy qarsaklar film ijodkorlariga “plyus” bo‘ldi.\nYana voqealarga qaytamiz. Ko‘prik ustida kelinning suvga tushib ketishidan qo‘rqqan kuyov, unga hamrohlik qilmoqchi bo‘ladi, biroq nogahonda o‘zi anhor bilan yuzlashadi. Baxtga ko‘ra, eson-omon suvdan chiqib olgach, ularni izlab kelgan do‘stu dugonalari paydo bo‘ladi. Hammaning guvohligida kelindan to‘yga rozilik olinadi. Shu tarzda yana bir oilaviy romantik komediya yakunlanadi.\nFilmda Shahzodaning “Qo‘llar tepaga”, “Davr” guruhining “Yor-yor” qo‘shiqlaridan foydalanilgan.\n“To‘yidan qochganlar” filmi voqealarning bir kunda sodir bo‘lishi, to‘ylarimizdagi ba’zi salbiy jihatlar hazilomuz tanqid qilinishi bilan ajralib turadi.\nBoshqa biz ilg‘ashga ulgurmagan jihatlarini film tomoshasidan so‘ng, sizlardan kutib qolamiz.", "category": "Madaniyat", "title": "“To‘yidan qochganlar”ning sarguzashtlari (taqriz)", "date": "07/30/2013", "url": "https://daryo.uz/2013/07/30/toyidan-qochganlarning-sarguzashtlari-taqriz/"}
{"content": "AQSh prezidenti Barak Obama JavaScript tilida qisqa dastur yozgan birinchi davlat rahbari bo‘ldi, deb xabar beradi “Kun” “Lookatme.ru” axborotiga tayanib.\n\nQayd etilishicha, Obama 8-dekabr kuni Hour Of Code (“Kod vaqti”) ilmiy aksiyasining ikkinchi bosqichida qatnashgan. Shu munosabat bilan AQSh rahbari Oq uyda Nyu-Jersi maktablaridan birining 20 nafar o‘quvchisini qabul qilib, ular bilan birga qisqa dastur yozishga urinib ko‘rgan.\nAksiya tashabbuskori hisoblangan “Code.org” notijorat tashkiloti asoschisi Xedi Partovining aytishicha, Obama boshlovchilar uchun darslikni oxirigacha o‘qimagan, lekin Google Blockly vizual-muharririda bir necha mashq bajarib, JavaScript’da qisqa dastur yozgan. Obamaning dasturi uchun asosni o‘quvchi Adrianna Mitchell yaratdi.\nPartovining aytishicha, prezident satrlarni juda tartibli yozgan.\nBarak Obama 2013-yilda dasturlashni qo‘llab-quvvatlab nutq so‘zlagan va dasturlashni har bir amerikalik va butun mamlakatning kelajagi asosi deb ta’kidlagan edi. Ammo unda prezident hali kod yozishga urinmagandi.\nMa’lumot uchun, Hour Of Code aksiyasi 2013-yildan beri o‘tkaziladi. Tashkilotchilar o‘quvchi va talabalarni dasturlashda o‘zlarini sinab ko‘rish uchun hech bo‘lmasa bir soat vaqt ajratishga chaqiradi. O‘tgan yili aksiyada 53 millionga yaqin odam ishtirok etgan edi. Bu yil “Code.org” ishtirokchilar sonini 100 million kishiga yetkazishni mo‘ljallagan.", "category": "Dunyo", "title": "Barak Obama o‘zini dasturchi sifatida sinab ko‘rdi", "date": "12/10/2014", "url": "https://daryo.uz/2014/12/10/barak-obama-ozini-dasturchi-sifatida-sinab-kordi/"}
{"content": "O‘zbekiston Respublikasi Ichki ishlar vazirligi huzuridagi YHXBB Samarqand shahridagi Dahbed ko‘chasida piyodalar o‘tish uchun mo‘ljallangan trotuarda harakatlangan Nexia haydovchisiga nisbatan ma’muriy chora ko‘rilganini xabar qildi.\n\nNexia rusumli avtotransport vositasini boshqarib, ushbu ko‘chadan Ibn Sino ko‘chasigacha harakatlangan S.T.ga nisbatan ma’muriy bayonnoma rasmiylashtirilgan.\n\n\nAvval Toshkent shahri Chilonzor tumanida Spark YPXdan qochib, bir kilometrdan ortiq orqamacha yurgani va oxiri Matiz’ga borib urilgani aks etgan video tarqalgani haqida xabar berilgandi.\nMavzuga doir: ", "category": "Mahalliy", "title": "Samarqandda trotuarda harakatlangan haydovchiga nisbatan chora ko‘rildi (video)", "date": "03/10/2020", "url": "https://daryo.uz/2020/03/10/samarqandda-trotuarda-harakatlangan-haydovchiga-nisbatan-chora-korildi-video/"}
{"content": "Apple korporatsiyasi Quyosh energiyasini Kupertinodagi (Kaliforniya shtati) yangi ofisi binosining tomidan turib sotishni rejalashtirmoqda. Bu haqdagi talabnoma bilan Apple Energy LLC shu’ba korxonasi energetika nazorati bo‘yicha AQSh federal xizmatiga murojaat qildi, deb xabar bermoqda “RBK”.\n\nTalabnoma ma’qullansa, kompaniya xaridorlarga vositachilarsiz energiya yetkazib berish imkoniyatiga ega bo‘ladi. Google bu strategiya ustida 2010-yildan beri ishlamoqda, deyiladi talabnomada.\nApple va Google energetik sohaning eng yirik investorlari sirasiga kiradi. Xususan, 2015-yilda Apple San-Fransiskodagi Quyosh fermasiga 850 million dollar investitsiya kiritgan edi.", "category": "Texnologiyalar", "title": "Apple Quyosh energiyasini yangi ofisining tomidan xaridorlarga yetkazadi", "date": "06/11/2016", "url": "https://daryo.uz/2016/06/11/apple-quyosh-energiyasini-yangi-ofisining-tomidan-xaridorlarga-yetkazadi/"}
{"content": "“Sud boshqaruvchilari faoliyatini tashkil etish chora-tadbirlari to‘g‘risida”gi hukumat qarori qabul qilindi. Bu haqda Adliya vazirligining “Huquqiy axborot“ kanali xabar qildi.\n\nQaror bilan sud boshqaruvchilari, ularni attestatsiyadan o‘tkazish, malaka attestatini berish, attestat olish uchun o‘qitish va malaka oshirish tartiblari belgilandi.\nSud boshqaruvchisi — bankrotlik taomillarini o‘tkazish uchun iqtisodiy sud tomonidan tayinlanadigan shaxs.\nSud boshqaruvchisi quyidagi asosiy malaka talablariga mos kelishi zarur:\nAgentlik va uning hududiy boshqarmalari sud boshqaruvchisi tomonidan o‘z vazifalariga rioya etilishini nazorat qiladi.\nSud boshqaruvchilarini tayyorlash tizimiga quyidagilar kiradi:\nSud boshqaruvchisi har ikki yilda malaka oshiradi va unga tegishli sertifikat beriladi.", "category": "Mahalliy", "title": "Sud boshqaruvchilari faoliyatini tashkil etish chora-tadbirlari tasdiqlandi", "date": "09/14/2019", "url": "https://daryo.uz/2019/09/14/sud-boshqaruvchilari-faoliyatini-tashkil-etish-chora-tadbirlari-tasdiqlandi/"}
{"content": "AlphaGo dasturi 27-may kuni go o‘yini bo‘yicha eng kuchli o‘yinchi — Ke Szeni Xitoyda o‘tgan musobaqaning so‘nggi — uchinchi partiyasida mag‘lub etdi. Meduza’ning xabar berishicha, dastlabki ikki partiya ham AlphaGo foydasiga hal bo‘lgan edi.\n\n“Sinxua” agentligi xabariga ko‘ra, Sze uch yarim soat davom etgan qarama-qarshilikdan so‘ng taslim bo‘lgan.\n“Men sovuq, xotirjam va dahshatli raqibga duch keldim. Men AlphaGo’ning faqat yarim harakatlarini oldindan to‘g‘ri taxmin qila oldim, xolos”, — deya o‘yinchining so‘zlaridan iqtibos keltirmoqda agentlik.\nInsonni yenggan dasturni ishlab chiqqan DeepMind kompaniyasi dasturchilarining ma’lum qilishicha, bu AlphaGo’ning so‘nggi o‘yini bo‘lgan (mazkur kompaniya Alphabet korporatsiyasiga tegishli). The Verge’ning yozishicha, kompaniya go o‘yinchilari o‘rganishi uchun dastur o‘zi bilan o‘zi o‘ynagan 50 o‘yin haqidagi ma’lumotni chop etadi.\n“AlphaGo katta ehtimol bilan [inson uchun] raqib emasdi, uning vazifasi — o‘yinchilarni uch ming yillik tarixga ega o‘yinda yangi strategiyalar va yangi g‘oyalarni o‘ylab topishga ilhomlantirish edi”, — dedi DeepMind kompaniyasining asoschilaridan biri Demis Xassabis.\n“AlphaGo’ni ishlab chiqqan tadqiqotchilar jamoasi endi o‘z kuch-g‘ayratini boshqa katta vazifalarni hal qilishga, vaqti kelib olimlar oldidagi eng murakkab vazifalar — yangi dori-darmonlarni ishlab chiqish, energiya iste’molini kamaytirish yoki yangi inqilobiy materiallarni o‘ylab topish kabilarni hal qilishga yordam beradigan ilg‘or umumiy algoritmlarni ishlab chiqishga yo‘naltiradi”, — deyiladi DeepMind kompaniyasi bayonotida.\nAlphaGo — professional go o‘yinchisini mag‘lub etishga qodir ilk kompyuter dasturidir. Bungacha go o‘yinida insonni bilan raqobatlasha oladigan sun’iy idrokni ishlab chiqish uchun bir necha o‘n yillar kerak bo‘ladi, deb taxmin qilinardi.\n2016-yilning bahorida dastur ko‘rgazmali o‘yin vaqtida go grossmeysteri Li Sedolni mag‘lub etgan edi. Dasturga uning so‘nggi uchta o‘yinida raqiblik qilgan 19 yoshli Ke Sze esa go o‘yinchilarining jahon reytingida birinchi o‘rinda turadi.", "category": "Texnologiyalar", "title": "AlphaGo dasturi eng kuchli go o‘yinchisini mag‘lub etdi. Dasturchilar bu AlphaGo’ning so‘nggi o‘yini bo‘lganini ma’lum qildi", "date": "05/27/2017", "url": "https://daryo.uz/2017/05/27/alphago-dasturi-eng-kuchli-go-oyinchisini-maglub-etdi-dasturchilar-bu-alphagoning-songgi-oyini-bolganini-malum-qildi/"}
{"content": "Tesla va SpaceX asoschisi Ilon Mask Twitter’da o‘zini dunyodagi eng ommabop kriptovalyuta — bitkoinning asoschisi deb hisoblanishi haqidagi xabarni izohladi, deb yozadi “Vedomosti”.\n\nMilliarder bu ma’lumot haqiqatga to‘g‘ri kelmasligini yozdi. U, shuningdek, bir necha yil avval bir do‘sti unga biroz bitkoin jo‘natgani, biroq ishbilarmon hozirda ularning qayerda ekanligini hatto bilmasligini ta’kidladi.\n22-noyabr kuni Yel universiteti talabasi Saxil Gupta bitkoin kriptovalyutasining yaratilishi ortida ishbilarmon Ilon Mask turganini taxmin qilgan edi.\nHozirga qadar bitkoin yaratuvchisi Satoshi Nakomoto hisoblanadi. Mazkur ism ostida kim yashirinayotgani esa noma’lum.\nMavzuga doir: Ilon Maskning bitkoin asoschisi ekanligi taxmin qilindi", "category": "Texnologiyalar", "title": "Ilon Mask bitkoinni yaratishga aloqadorligi haqidagi xabarga javob berdi", "date": "11/28/2017", "url": "https://daryo.uz/2017/11/28/ilon-mask-bitkoinni-yaratishga-aloqadorligi-haqidagi-xabarga-javob-berdi/"}
{"content": "Amerikaning Apple korporatsiyasi unga o‘z qurilmalariga o‘rnatilgan dasturiy ta’minotdagi zaifliklar haqida ma’lumot taqdim etadigan xakerlarga 200 ming dollargacha mukofot puli taklif qilishni boshlaydi, deb yozadi “TASS”.\n\nAssociated Press ma’lumotlariga ko‘ra, Apple vakillari bu haqda AQShning Las-Vegas shahrida bo‘lib o‘tayotgan kompyuter xavfsizligi bo‘yicha konferensiyada e’lon qildi.\nShu tariqa, korporatsiya tizimlarga buzib kirib, aniqlangan zaifliklar haqida ma’lum qilgan foydalanuvchilarga anchadan buyon pul to‘lab kelayotgan Facebook va Google kabi yirik kompaniyalar safiga qo‘shiladi.", "category": "Texnologiyalar", "title": "OAV: Apple uning mahsulotlaridagi zaifliklarni aniqlagan xakerlarga 200 ming dollargacha mukofot puli beradi", "date": "08/05/2016", "url": "https://daryo.uz/2016/08/05/oav-apple-uning-mahsulotlaridagi-zaifliklarni-aniqlagan-xakerlarga-200-ming-dollargacha-mukofot-puli-beradi/"}
{"content": "Toshkent shahrining Uchtepa tumanida 31 yoshli Igor K. spirtli ichimlik ta’sirida 36 yoshli Jamshid M. bilan janjallashib, unga nisbatan ko‘zdan yosh oqizadigan gaz ballonchasini ishlatgan. Bu haqda IIBB matbuot xizmati xabar bermoqda.\n\nNatijada Jamshid M. ko‘zlari kuygan holda shifoxonaga yotqizildi.\nBundan tashqari, uning yonida bo‘lgan uch nafar ayol ham kimyoviy moddalardan zaharlanish alomatlari bilan shifoxonaga yetkazildi.\nHolat yuzasidan surishtiruv ishlari olib borilmoqda.", "category": "Mahalliy", "title": "Toshkentda mast erkak ko‘zdan yosh oqizuvchi gaz ballonchasi bilan 4 kishiga tahdid qildi. Ularning barchasi shifoxonaga yetkazildi", "date": "04/09/2019", "url": "https://daryo.uz/2019/04/09/toshkentda-mast-erkak-kozdan-yosh-oqizuvchi-gaz-ballonchasi-bilan-4-kishiga-tahdid-qildi-ularning-barchasi-shifoxonaga-yetkazildi/"}
{"content": "Bugun Janubiy Koreyaning Incheon shahrida davom etayotgan 17-Osiyo o‘yinlarining boks bahslariga start berildi, deb xabar bermoqda.\n\n56 kilogramm vazn toifasida ringga ko‘tarilgan Murodjon Ahmadaliyev xitoylik Jang Jia Veyga 0:3 hisobida imkoniyatni boy berdi. Jazoir, Irlandiya va kanadalik hakamlarning barchasi 30:27 hisobida xitoylik bokschining g‘alabasini ta’minladi.\nBugun O‘zbekistonning yana ikki charm qo‘lqop ustasi — Isroil Madrimov (69 kg) va Elnur Abduraimov (60 kg) o‘z janglarini o‘tkazadi.", "category": "Sport", "title": "O‘zbekiston bokschilari Osiyo o‘yinlaridagi ishtirokini mag‘lubiyat bilan boshladi", "date": "09/24/2014", "url": "https://daryo.uz/2014/09/24/ozbekiston-bokschilari-osiyo-oyinlaridagi-ishtirokini-maglubiyat-bilan-boshladi/"}
{"content": "O‘zbekistonning tog‘li hududlarida qor ko‘chishi xavfi e’lon qilindi. Bu haqda “O‘zgidromet” markazi xabar bermoqda.\n“6—12-fevral kunlari O‘zbekistonning tog‘li hududlarida qor ko‘chishi xavfi bor”, — deyiladi markaz axborotida.\nAvvalroq, 3-fevral kuni Qamchiqda yuz bergan ikki qor ko‘chkisi sabab, dovon bo‘ylab transport vositalarining harakati vaqtincha cheklangan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "O‘zbekistonning tog‘li hududlaridagi qor ko‘chishi xavfi 12-fevralgacha saqlanib qoladi", "date": "02/06/2017", "url": "https://daryo.uz/2017/02/06/ozbekistonning-togli-hududlaridagi-qor-kochishi-xavfi-12-fevralgacha-saqlanib-qoladi/"}
{"content": "O‘zbek olimlari paxta tozalash sanoatida foydalanish uchun issiqlik generatori modelini yaratdi. Bu haqda O‘zbekiston Intellektual mulk agentligi matbuot xizmati xabar bermoqda.\n\nUshbu modelning vazifasi yoqilg‘ining to‘liq yonishini ta’minlash, paxta tolasining tabiiy oqligini saqlash, yoqilg‘ini tejash, 100 darajadan past temperaturadagi issiqlik agentining barqaror olinishini ta’minlash, issiqlik generatorining ishlash jarayoni va unga texnik xizmat ko‘rsatilishi ustidan nazoratning qulay bo‘lishini ta’minlashdan iboratdir.\nIssiqlik generatori tarkibidan o‘zaro bog‘langan va gorizontal markaziy o‘q bo‘ylab birin-ketin joylashgan o‘txona kamerasi, oxirigacha yondirish kamerasi, yoqilg‘i va atmosfera havosining yonish mahsulotlarini aralashtirish kamerasi, suyuq yoqilg‘i o‘tkazuvchi truboprovodga ega bo‘lgan forsunka va gaz gorelkasi, o‘txona kamerasiga havo uzatish kanali (kanal o‘txona kamerasi devorining ustki yuzasi va uni o‘rab turgan kojuxdan hosil bo‘lgan) joy olgan.\nIsigan havoni gorelkaga uzatuvchi truboprovod havo isitish qobig‘ining chiqish teshigini havoni gorelkaga uzatuvchi teshik bilan ulaydi. Truboprovodning chiqish teshigi gorelka devoriga urinma chiziq bo‘ylab joylashgan, gorelka va forsunka esa o‘txona kamerasining yon devoriga montaj qilingan.\n“Mualliflar - Mirhosil A’zamov va Mirsolih A’zamovga ushbu foydali model ixtirosi uchun № FAP 01006 raqamli patent berildi”, - deyiladi agentlik xabarida.", "category": "Texnologiyalar", "title": "O‘zbek olimlari paxta tozalash sanoati uchun issiqlik generatori modelini ishlab chiqdi", "date": "06/11/2015", "url": "https://daryo.uz/2015/06/11/ozbek-olimlari-paxta-tozalash-sanoati-uchun-issiqlik-generatori-modelini-ishlab-chiqdi/"}
{"content": "Bred Pitt 15 yoshli o‘g‘li Meddoks bilan qo‘pol munosabatda bo‘lgani uchun jinoiy ta’qib qilinmaydi: politsiya va prokuraturada buning uchun yetarlicha dalillar yo‘q, deb xabar beradi “TASS”.\n\nHodisa o‘tgan haftada xususiy samolyotdagi reys davomida ro‘y berdi va bu haqda Los-Anjeles politsiyasiga ma’lum qilgan ekipaj a’zolaridan biri tufayli jamoatchilikka oshkor bo‘ldi. TMZ manbalariga ko‘ra, Meddoks Pittni g‘azabga keltirgan nimadir degan va aktyor, Anjelina Joli ikkisining o‘rtasiga turishga ulgurganiga qaramay, o‘g‘liga tashlangan.\nBolalar va oila himoyasi okrug bo‘limi xodimlari o‘smirni ko‘zdan kechirib, uning tanasida zarbalar izini aniqlamadi. Guvohlar ko‘rsatmasi chalkash bo‘lganligi sababli politsiya ham yuz bergan voqea tafsilotlariga aniqlik kiritolmadi. Shuningdek, hozircha hech kim huquq-tartibot idoralariga Pitt ustidan shikoyat etib murojaat qilmadi.\nIlgariroq Joli Pittdan ajralish niyatida tegishli hujjatlarni topshirgani ma’lum qilingan edi.", "category": "Madaniyat", "title": "Bred Pitt o‘g‘li Meddoks bilan qo‘pol munosabatda bo‘lgani uchun javobgarlikka tortilmaydigan bo‘ldi", "date": "09/25/2016", "url": "https://daryo.uz/2016/09/25/bred-pitt-ogli-meddoks-bilan-qopol-munosabatda-bolgani-uchun-jinoiy-taqib-qilinmaydigan-boldi/"}
{"content": "Foydalanuvchilarga mobil texnologiyalar olamida yangi imkoniyatlar eshigini ochuvchi chindan ham innovatsion va noyob vosita taqdim etish uchun LG kompaniyasi muhandis va tadqiqotchilari katta kuch sarfladi hamda ijodiy yondashdi. Modul prototipli yangi LG G5 smartfoni nafaqat ommaning olqishiga sazovor bo‘ldi, balki dunyo bo‘ylab ko‘pgina mukofotlarni ham qo‘lga kiritdi.\n\nMobile World Congress ko‘rgazmasida G5 smartfoni hamda Friends aksessuarlar liniyasi 34 ta mukofotga sazovor bo‘ldi. Ular orasida eng oliy – “Eng yaxshi mobil telefonlar hamda uskunalar” sovrini ham bor. LG kompaniyasining smartfonlar sohasida modul qurilishini taqdim etishdagi dadil qadami hamda tegishli modullar turli-tumanligi sanoat ekspertlarini hayratda qoldirdi. Bundan tashqari, kompaniya mahsulotlari mavzuga doir nashrlar, jumladan Android Authority, Digital Trends, Trusted Reviews va Ubergizmo kabi yetakchi jurnallardan eng ko‘p mukofotlarga loyiq topildi.\nMWC 2016 ko‘rgazmasida ixtisoslashtirilgan markazlarning LG kompaniyasiga taqdim etgan sovrinlari:\nGSM (GSMA) assotsiatsiya: eng yaxshi mobil telefonlar va moslamalar – LG G5;\n4gnews: eng yaxshi yangilik – LG G5;\nAlphr: eng yaxshi smartfon – LG G5;\nAndroid Authority: MWC 2016 ko‘rgazmasida eng yaxshi mahsulot – LG G5 / LG Friends;\nAndroid Central: MWC ko‘rgazmasida eng yaxshi tanlov – LG G5 / LG Rolling Bot / LG 360 VR;\nAndroid Pit: eng yaxshi innovatsiya – LG G5;\nBGR: MWC 2016 ko‘rgazmasi g‘olibi – LG G5 / LG Rolling Bot;\nChip Chick: eng innovatsion – LG Rolling Bot;\nDigital Trends: “2016-yilning eng yaxshi texnologiyalari” kategoriyasi g‘olibi – LG G5;\n“2016-yilning eng yaxshi texnologiyalari: audio” kategoriya g‘olibi – LG Hi-Fi Plus;\nExpert Reviews: eng yaxshi innovatsiyalar – LG G5; eng yaxshi smartfon – LG G5;\nKnow Your Mobile: eng yaxshi innovatsiyalar – LG G5; eng yaxshi smartfon – LG G5;\nMen’s Health: nashriyot tanlovi – LG G5;\nMobileGeeks: eng yaxshi smartfon – LG G5; eng innovatsion kompaniya – LG Electronics;\nSlashgear: eng yaxshi smartfon – LG G5; eng yaxshi aksessuar – LG Rolling Bot;\nTechradar: ko‘rgazmadagi eng yaxshi mahsulot – LG G5 va Rolling Bot; eng yaxshi telefon – LG G5; eng yaxshi tashuvchi moslama – LG 360 VR;\nTechspot: MWC 2016 ko‘rgazmasida eng yaxshi mahsulot – LG G5;\nTom’s Guide: MWC 2016 ko‘rgazmasida eng yaxshi mahsulot – LG G5;\nTom’s Hardware: MWC 2016 ko‘rgazmasida eng yaxshi mahsulot – LG G5;\nTrusted Reviews: MWC 2016 ko‘rgazmasida eng yaxshi mahsulot – LG G5 / Rolling Bot;\nUbergizmo: MWC 2016 ko‘rgazmasida eng yaxshi mahsulot – LG G5 / LG Friends;\nComputerBuild: MWC 2016 ko‘rgazmasida eng yaxshi innovatsiya – LG G5.\nYangi smartfonga bo‘lgan qiziqish kundan-kunga ortib bormoqda va LG G5 mukofotlar olishda va elektronika sohasidagi yetakchi nashrlardan yuqori baholarga ega bo‘lishda davom etmoqda. Smartfon, shuningdek, to‘rtta sovringa erishdi: “LG G5 SE – modul tamoyilida yoritiluvchi birinchi smartfon. Mobil uskunalar ekotizimiga yangicha yondashuv hamda muhandislik yechimida dadillik uchun 4PDA nashriyoti smartfonga “Ajoyib g‘oya” mukofotini taqdim etdi”.\nShuningdek, LG G5 Rossiyaning aktual elektronika to‘g‘risidagi CHIP jurnalidan “Nashriyot Tanlovi” unvoniga loyiq topildi.\n“Ferra.ru” sayti “Innovatsiya” mukofoti – LG G5 SE smartfoni;\n“Hi-Tech@Mail.ru” sayti “Innovatsiya” mukofoti – LG G5 SE smartfoni.\n“Yuzta uskunang bo‘lmasin, bitta LG G5 SE va LG Friends lineykasidan bir nechtagina devayslarga ega bo‘l” – o‘z taassurotlarini bo‘lishadi Maximonline nashriyoti. “LG G5 va Friends modullari ajoyib g‘oya – birgina smartfon bilan raqamli kamera, professional audiopleyer va hatto uyingizga ko‘z-quloq bo‘lish uchun mini robot doimo qo‘lingiz ostida xizmatingizga shay bo‘ladi”.\nLG G5 smartfoni erishgan barcha sovrinlar va yaxshi fikrlar LG kompaniyasi innovatsiyalar bozoriga smartfonlar kashf etilganidan buyon haqiqatan eng noyob va noodatiy yangilik taqdim eta olganini isbotlaydi.\nReklama huquqi asosida", "category": "Texnologiyalar", "title": "LG G5 butun dunyo bo‘yicha ko‘plab mukofotlar va tahsinlarga loyiq topilib, o‘z ustunligini namoyish etmoqda", "date": "05/25/2016", "url": "https://daryo.uz/2016/05/25/lg-g5-butun-dunyo-boyicha-koplab-mukofotlar-va-tahsinlarga-loyiq-topilib-oz-ustunligini-namoyish-etmoqda/"}
{"content": "AQSh harbiy-havo kuchlari Yevropaga qo‘shimcha ravishda 12 ta A-10 Thunderbolt II shturmchi samolyotlarini joylashtiradi. Bu haqda “Korrespondent.net” xabar bermoqda.\n\n“Qo‘shma Shtatlar harbiy-havo kuchlari NATO operatsiyalari doirasida xavfsizlikni qo‘llab-quvvatlashga qaratilgan choralar davomi sifatida butun Yevropa bo‘ylab tarqalgan bazalarga 12 ta A-10 Thunderbolt II samolyotini joylashtiradi”, — dedi AQShning Yevropadagi qo‘mondonligi vakili.\nSamolyotlar bilan birga AQShning Jorjiya shtatida joylashgan Mudi harbiy-havo kuchlari bazasi shaxsiy tarkibidan 300 kishi hamda qo‘shimcha qurilma va uskunalar Yevropaga olib kelinadi.\nSamolyotlar aynan qayerlarga joylashtirilishi ular Yevropaga yetib kelganidan so‘ng ma’lum qilinadi. Ma’lumot uchun, avgust oyi oxirida AQSh beshinchi avlod F-22 Raptor samolyotlarining beshtasini Germaniyaga joylashtirgan edi.", "category": "Dunyo", "title": "Yevropaga AQShning 12 ta shturmchi samolyoti joylashtiriladi", "date": "09/19/2015", "url": "https://daryo.uz/2015/09/19/yevropaga-aqshning-12-ta-shturmchi-samolyoti-joylashtiriladi/"}
{"content": "O‘zbekiston Prezidenti Shavkat Mirziyoyev Afg‘oniston prezidenti Muhammad Ashraf G‘aniga maktub yo‘lladi, deya xabar bermoqda O‘zbekiston Tashqi ishlar vazirligi matbuot xizmati.\n“Mazkur maktubda Afg‘oniston rahbariyati va butun afg‘on xalqiga 7-fevral kuni Kobul shahrida sodir etilgan terrorchilik harakati oqibatida ko‘plab begunoh insonlarning qurbon bo‘lgani va jarohat olgani munosabati bilan chuqur ta’ziya bildirdi”, — deyiladi TIV axborotida.\nMavzuga doir: Kobuldagi Oliy sud binosi oldida yuz bergan portlash oqibatida 20 kishi halok bo‘ldi\nShavkat Mirziyoyev o‘z maktubida qurbon bo‘lganlarning oila a’zolari va yaqinlariga hamdardlik so‘zlarini izhor etgan.\nO‘zbekiston Prezidenti 7-fevral kuni ham Afg‘onistonga hamdardlik bildirgan edi.\nMavzuga doir: Shavkat Mirziyoyev Afg‘oniston va Pokistonga hamdardlik bildirdi\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "Shavkat Mirziyoyev Kobuldagi terakt munosabati bilan Afg‘oniston prezidentiga hamdardlik bildirdi", "date": "02/08/2017", "url": "https://daryo.uz/2017/02/08/shavkat-mirziyoyev-kobuldagi-terakt-munosabati-bilan-afgoniston-prezidentiga-hamdardlik-bildirdi/"}
{"content": "2014-yil 15-aprel kuni soat 11:00 da Alisher Navoiy nomidagi kino saroyida “O‘zbekkino” Milliy agentligi buyurtmasiga binoan “O‘zbekfilm” kinostudiyasida suratga olingan “Zarb” badiiy filmining ommaviy axborot vositalari uchun premyeraoldi namoyishi va kartina ijodkorlari ishtirokida matbuot anjumani bo‘lib o‘tadi.\n\nElmira Hasanova ssenariysi asosida yaratilgan filmga mahoratli kinoijodkor Nozim To‘laxo‘jayev rejissorlik qilgan. Postanovkachi operator Jasur Shametov, postanovkachi rassom Bobur Ismoilovdir. Film musiqasini bastakor Dmitriy Yanov-Yanovskiy bastalagan.\n\nKinoasarda iste’dodli sozanda – doirachining hayoti hikoya qilinadi. U umrining oxirida sevgan ayoli, do‘stlari va hamkasblarining xiyonatiga oid achchiq haqiqatdan xabar topadi. Dunyodan ko‘ngli sovib ketgan paytida iste’dodli, ammo nogiron shogirdiga bo‘lgan mehri uni hayotga qaytaradi.\n\n\nRollarni Baxtiyor Qosimov, Rayhon Ulasenova, Yulduz Rajabova, Farhod Abdullayev, Surat Islomov, Mirtohir Miraliyev, Shuhrat Nuraliyev, Rajab Adashev, Aziza Begmatova, Muhammadali Ibrohimov singari iste’dodli san’atkorlar ijro etgan.", "category": "Madaniyat", "title": "15-aprelda xiyonatga duch kelgan doirachi haqidagi “Zarb” filmining premyeraoldi namoyishi o‘tkaziladi", "date": "04/13/2014", "url": "https://daryo.uz/2014/04/13/15-aprelda-zarb-filmining-premyeraoldi-namoyishi-otkaziladi/"}
{"content": "Qishki yig‘inni Qatar poytaxti Dohada o‘tkazgan “Shanxay SIPG” futbol klubi bugun — 17-yanvar kuni Xitoyga qaytib keldi. Bu haqda “Championat.asia” sayti ma’lumot berdi.\n\n16-yanvar kuni shanxayliklar yig‘in doirasidagi so‘nggi o‘rtoqlik uchrashuvini Saudiya Arabistonining “Al-Halij” klubiga qarshi o‘tkazib, 2:2 hisobida durang o‘ynadi. “Al-Halij” 14 ta klub to‘p suradigan Saudiya chempionatida 11-o‘rinni egallab turgandi.\nBellashuvni “Shanxay SIPG” safidagi legioner futbolchilardan Oskar, Xalk, Odil Ahmedov va Elkesen boshlang‘ich tarkibda o‘tkazdi. Gollarning birinchisiga Odil Ahmedov mualliflik qilgan bo‘lsa, ikkinchisi Vu Lei tomonidan kiritildi.\nEndilikda “Shanxay SIPG” rasmiy o‘yinga tayyorgarlik ko‘radi. Andre Villash-Boash boshchilik qilayotgan jamoa Osiyo chempionlar ligasining pley-offi doirasida 7-fevral kuni maydonga tushadi. Raqib 31-yanvar kuni bo‘lib o‘tadigan Tailandning “Sukhotai” va Malayziyaning “Yadanarbon” klublari o‘rtasidagi o‘yindan so‘ng aniq bo‘ladi.\n", "category": "Sport", "title": "Odil Ahmedov “Shanxay SIPG” safidagi birinchi golini Saudiya klubi darvozasiga urdi", "date": "01/17/2017", "url": "https://daryo.uz/2017/01/17/odil-ahmedov-shanxay-sipg-safidagi-birinchi-golini-saudiya-klubi-darvozasiga-urdi/"}
{"content": "Toshkentda o‘tgan dam olish kunlari naq ikkita film premyerasi bo‘lib o‘tdi. Bular Lola Yo‘ldosheva va Umid Iskandarov bosh rol ijro etgan “Farhod va Shirin” hamda Behzod Muhammadkarimov, Lola Eltoyeva va Muqaddas Sa’dullayevalar ishtirokidagi “Baxt ortidan…” filmlaridir.\nPremyeralardan ko‘p o‘tmay, aktyor va aktrisalar o‘z Instagram’larida tadbirdan olingan suratlar bilan bo‘lishdi. Ularning ba’zilarini e’tiboringizga havola qilmoqchimiz.\n\n\n\n\n\n\n\n\n", "category": "Madaniyat", "title": "O‘tgan haftaning kinopremyeralari (foto)", "date": "02/23/2015", "url": "https://daryo.uz/2015/02/23/otgan-haftaning-kinopremyeralari-foto/"}
{"content": "Bugun 8-yanvar kuni AQSHning Las-vegas shahrida axborot texnologiyalari olamidagi yilning eng yirik ko‘rgazmasi – “Consumer Electronics Show 2013” (CES 2013) boshlandi. Daryo jamoasi esa sizlarga ushbu ko‘rgazmadan qaynoq yangiliklarni birinchilardan bo‘lib yetkazib berishga bel bog‘ladi.\nKingston kompaniyasi CES 2013 ko‘rgazmasida dunyodagi eng birinchi 1 terabaytlik USB-fleshkani namoyish qildi. Bu sohadagi texnologik rivojlanish judayam tez ketmoqda. Chunki, atigi bir yil avval ham maksimum 256 gigabaytgacha bo‘lgan fleshkalar sotuvda edi. Bir yil ichida esa uning hajmi 4 baravarga ortdi.\n\n1 terabaytlik Kingston fleshkasi\nUshbu fleshka “DataTraveler HyperX Predator 3.0” deb nomlanib (nomning uzunligini qarang!), u USB 3.0 standartini qo‘llab-quvvatlaydi. Undagi ma’lumotlarni kompyuterga ko‘chirish tezligi – 240 megabayt/soniya, fleshkaga ko‘chirish tezligi esa – 160 megabayt/soniya.\nFleshkaning narxi, har doimgidek, e’lon qilinmadi. Balki, ular ommani yuqori narx bilan qo‘rqitishni xohlamagandir, chunki 512 gigabaytlik fleshka 1337 dollar turishini hisobga olsak, 1 terabaytlik variant 2500-3000 dollar turishi mumkin.\nTasavvur qilyapsizmi, endi oddiygina (hajmini hisobga olsak, oddiy emas – 1 terabayt!) fleshka butun boshli kompyuteringizdan bir necha barobarga qimmat!", "category": "Texnologiyalar", "title": "CES 2013: Dunyodagi ilk 1 terabaytlik fleshka namoyish qilindi", "date": "01/08/2013", "url": "https://daryo.uz/2013/01/08/ces-2013-dunyodagi-ilk-1-terabaytlik-fleshka-namoyish-qilindi/"}
{"content": "14-mart, dushanba kuni xonanda Shahnozabonuning vafot etgani ma’lum bo‘ldi. 2000-yillarning boshida “Qizalog‘im”, “Do‘st”, “Qizg‘onaman” kabi xit-qo‘shiqlari bilan tanilgan xonanda, ma’lum bo‘lishicha, bir muddat avval juda og‘ir operatsiyani boshdan o‘tkazgan, so‘nggi kunlarda esa ob-havoning keskin o‘zgarishini ko‘tara olmagan.\n\nXonandaning eng mashhur qo‘shig‘i — “Qizalog‘im”ning muallifi hisoblangan aktrisa Ra’no Yarasheva avvalroq Shahnozabonu haqidagi xotiralari bilan o‘rtoqlashib, u “yashashni yaxshi ko‘rgani” haqida so‘zlagan edi.\nShahnozabonu endigina 42 yoshga to‘lgan edi. O‘zbekiston shou-biznes vakillari o‘z o‘rni va ovoziga ega bo‘lgan xonandaning vafoti munosabati bilan chuqur qayg‘uda ekanligini ma’lum qildi.\n“Birma-bir to‘kilishni boshladik”.\n\n“Shahnozabonuning vafot etganliklari haqidagi xabar ruhimizni tushirib qo‘ydi. Alloh joylarini jannatdan qilgan bo‘lsin!”.\n\n“Juda ham yaxshi inson edilar. Ilohim, joylari jannatdan bo‘lsin”.\n“Ming afsus! Yosh edilar. Ilohim joylari jannatdan bo‘lib, Allohim oxiratlarini obod qilsin! Oila a’zolariga chuqur ta’ziya bildiraman”.\n“Yaxshi inson edi, Alloh rahmatiga olgan bo‘lsin”.\n“Shahnozabonu degan ism har doim dillarda qoladi! Sizni juda ham hurmat qilardik va yaxshi ko‘rardik”.\n“Ishongim kelmayapti. Qadrdon opam! Juda ham hurmat qilardim, juda yaxshi ko‘rardim. Siz doim bizning qalbimizdasiz!”.\n\n“E, dunyo, nima uchun bunchalar beshafqatsan! Axloqi bilan, odobi bilan o‘nlab qizlar ichida ajralib turar edi, juda oliyjanob ayol edi. San’ati, iqtidori va jozibali ovozi bor shunday hamkasbimiz — Shahnozabonu bugun oramizda yo‘q. Qani endi bu navbatdagi bir mish-mishga aylanib qolsa! Biz, barcha san’atkorlar, nafaqat san’atkorlar, balki san’atsevar xalqimiz bu ajoyib ijodkorning haqiga doim duo qiladi, degan umiddamiz”.", "category": "Madaniyat", "title": "“Sizni juda ham hurmat qilardik va yaxshi ko‘rardik”. O‘zbek shou-biznesi Shahnozabonuning vafoti munosabati bilan ta’ziya izhor qildi", "date": "03/15/2016", "url": "https://daryo.uz/2016/03/15/sizni-juda-ham-hurmat-qilardik-va-yaxshi-korardik-ozbek-shou-biznesi-shahnozabonuning-vafoti-munosabati-bilan-taziya-izhor-qildi/"}
{"content": "Massachusets shtati Demokratlar partiyasidan chiqqan senator Elizabet Uorren 2020-yildagi AQSh prezidentligi uchun bo‘ladigan saylovlarda qatnashishini rasman e’lon qildi. Bu haqda “RBK” xabar berdi.\n\n“Hozir Oq Uyda o‘tirgan odam bizning mamlakat maqsadiga erisholmayotgani uchun aybdor emas. Bu shunchaki boy va qudratlilarni qo‘llab-quvvatlaydigan, qolganlar haqida qayg‘urmaydigan soxta tizimning natijasidir,” —  dedi Uorren.\nUning so‘zlariga ko‘ra, hozirgi ma’muriyat ishlarini bekor qilishning o‘zi yetarli emas.\n“Biz tizimda katta o‘zgarishlar yaratish uchun harakat qilamiz,” — deydi senator.\n69 yoshli Uorren bir necha yil universitetda yurispuridentsiyadan dars bergan. Ilk bor 2012-yil Massachusets shtatudan senator etib saylangan. Siyosiy faoliyatida so‘l populizm tarafdori.", "category": "Dunyo", "title": "Demokrat Uorren AQShning prezidentlik saylovlarida ishtirok etishini ma’lum qildi", "date": "02/10/2019", "url": "https://daryo.uz/2019/02/10/demokrat-uorren-aqshning-prezidentlik-saylovlarida-qatnashishga-qaror-qildi/"}
{"content": "Dekabr oyida taqdim etilishi va dunyoning eng ingichka smartfoni bo‘lishi kutilayotgan Vivo X5 Max’da odatiy 3,5 mm qalinlikdagi quloqchin o‘rni mavjud bo‘ladi. Bu haqda Phonearena.com ma’lumotiga asoslanib “Parol” nashri xabar berdi.\nHozirda dunyoning eng ingichka smartfoni bo‘lib turgan Oppo R5 smartfonida 3,5 mm qalinlikdagi standart quloqchin o‘rni mavjud emas. Shu bilan birga uning qalinligi 4,85 millimetrni tashkil etadi. Yangi Vivo X5 Max smartfoni esa 4,75 mm qalinlikda bo‘lishi kutilmoqda.\n\nVivo kompaniyasi xodimlari anchagina ingichka smartfonda odatiy quloqchin uchun joy topibgina qolmay, uni yaxshi texnik xususiyatlar bilan ishlab chiqarishmoqda. X5 Max smartfonida 5,5 dyuym 1080×1920 pikselli displey, 5 megapikselli old va 13 megapikselli orqa kamera, 2 Gb tezkor xotira, sakkiz yadroli protsessor o‘rnatiladi.\nU Android KitKat operatsion tizimida ishlaydigan qilib chiqariladi va uni yangi Lollipop versiyasiga ham o‘tkazish mumkin bo‘ladi.", "category": "Texnologiyalar", "title": "Dunyoning eng ingichka smartfoni bo‘lishi kutilayotgan Vivo X5 Max’da 3,5 mm qalinlikdagi quloqchin o‘rni mavjud bo‘ladi", "date": "11/19/2014", "url": "https://daryo.uz/2014/11/19/dunyoning-eng-ingichka-smartfoni-bolishi-kutilayotgan-vivo-x5-maxda-35-mm-qalinlikdagi-quloqchin-orni-mavjud-boladi/"}
{"content": "Bugun, 22-sentabr kuni Toshkent osmonida noma’lum uchar jism ko‘rindi. Uning suratlari va videolari Facebook’dagi turli guruhlarda paydo bo‘ldi.\n\nJoylangan surat izohida uchar jism Toshkent vaqti bilan 18:20 da osmonda ko‘ringani aytilgan. U avvaliga gorizontal yo‘nalish bo‘ylab harakat qilgan, keyin esa pastga katta tezlikda tusha boshlagan. Postni qoldirgan foydalanuvchi uning kometa ekanligini taxmin qilgan.\n\n“Voditeli Tashkenta” guruhi foydalanuvchilari Yunusobod tumani va Chorsu bozori atrofida uchar jismni ko‘rishganini yozgan.\n\nIzoh qoldirgan foydalanuvchilardan biri bu katta ehtimol bilan meteor ekanligini, chunki meteorlar tezda yonib ketishi mumkinligini bildirgan. Boshqa foydalanuvchilar esa bu qo‘shni davlatlardan biridan uchirilgan raketa bo‘lishi mumkinligini taxmin qildi.\n\nEslatib o‘tamiz, bundan bir oy muqaddam — 22-avgust kuni ham Toshkent osmonida noma’lum uchar jism ko‘ringan. Ammo keyinchalik u Rossiyadan uchirilgan “Topol” ballistik raketasi ekanligi ma’lum bo‘lgan edi.\nO‘shanda Rossiyaning Astraxan viloyatida “Kapustin Yar” davlat markaziy poligonidan RS-12M “Topol” qit’alararo ballistik raketasi sinov parvozini amalga oshirgan va Qozog‘istondagi “Sari-Shag‘an” poligonidagi shartli nishonni berilgan aniqlik bilan bartaraf etgan edi.", "category": "Mahalliy", "title": "Toshkent osmonida noma’lum uchar jism ko‘ringani xabar qilindi", "date": "09/22/2015", "url": "https://daryo.uz/2015/09/22/toshkent-osmonida-nomalum-uchar-jism-koringani-xabar-qilindi/"}
{"content": "Xonanda Alisher Ro‘zmetov Facebook ijtimoiy tarmog‘i orqali bugungi o‘zbek san’atkorlari haqida fikr bildirdi, deb xabar beradi “Darakchi” gazetasi.\n\nQayd etilishicha, xonanda “Bugun konsertga borgandim. Yosh san’atkorlarimiz odamlarni hurmat, o‘zidan katta san’atkorlar bilan salom-alik qilishni ham bilmaydi” qabilidagi gaplarni yozib qoldirgan.\nMa’lumotlarga ko‘ra, Alisher Ro‘zmetov shu kuni xonanda Manzuraning “Istiqlol” san’at saroyidagi konsert dasturiga borgan.\nXonandaning ijtimoiy tarmoqdagi fikrlari nafaqat muxlislar, balki san’at ahli vakillari Nodir Lutfullayev va Aziz Rajabiyni ham befarq qoldirmadi: ular Ro‘zmetovga dalda bo‘ldi.", "category": "Madaniyat", "title": "Alisher Ro‘zmetov: “Yosh san’atkorlarimiz odamlarni hurmat qilishni ham bilmaydi”", "date": "02/12/2015", "url": "https://daryo.uz/2015/02/12/alisher-rozmetov-yosh-sanatkorlarimiz-odamlarni-hurmat-qilishni-ham-bilmaydi/"}
{"content": "Xonanda Munisa Rizayeva “Hordiq” gazetasiga bergan intervyusida sirli oshig‘i va o‘zi haqidagi turli mish-mishlarga oydinlik kiritdi, shuningdek, unga otilgan tuhmat toshlariga ham to‘xtalib o‘tdi. Bu haqda “Darakchi.uz” xabar berdi.\n\nQo‘shiqchining so‘zlariga ko‘ra, unga har kuni gul jo‘natadigan sirli oshig‘i bu yerlik emas. “U menga uylanish harakatida yuribdi. Men kuzda o‘ttiz yoshga kiraman va bu yoshgacha juda ko‘p xatolar qildim. Endi yana shu xatolarni takrorlamoqchi emasman. Aytishadi-ku, og‘zi kuygan qatiqni ham puflab ichadi, deb. Ming marta o‘ylab, keyin javobimni aytmoqchiman. Tennischi yigit bilan bo‘ladigan nikoh to‘yimni intizorlik bilan kutgandim, ammo uning xiyonat qilganidan xabar topdim. Bu xiyonatni kechirish menga juda og‘ir bo‘ldi. Bizning bugun birga emasligimizning boshqa sabablari ham mavjud”, — dedi xonanda.\nMunisa Rizaveya aynan shu borada turli tuhmatlar qurboniga aylanganini ta’kidladi. “Tuhmatlardan, hayotim haqida to‘qilgan ertaklardan juda charchadim. O‘zim haqimda salbiy fikrlarni eshitaverib, tanqidni ko‘tara olmaydigan bo‘lib qoldim... Men turmushga chiqmoqchi bo‘lgan yigit boshqasiga uylangani uchun Qirg‘izistonga borib, janjal qilib kelganmishman. Aslida, voqea butunlay boshqacha bo‘lgandi. Oilamiz do‘stining o‘g‘li menga uylanish harakatida edi. Bir muddat gaplashganimizdan keyin bir-birimizga mos emasligimizni tushundik va yaxshilikcha xayrlashdik. Uning otasi kasallikdan vafot etgani tufayli ta’ziya bildirish uchun oilamiz bilan Qirg‘izistonga borgandik. Menga uylanmoqchi bo‘lgan yigitning rafiqasi bilan ham yaxshi tanishman, ular juda baxtli hayot kechirishmoqda. Do‘stona aloqalar saqlanib qolgan bo‘lishiga qaramasdan, muxlislar meni oilasi bilan urishib kelganlikda ayblashibdi”, — deya so‘zlab berdi.\nXonanda u haqida “juda yevropalashgan”, “dinini ham bilmaydigan” qiz deb o‘ylaydiganlar yanglishishini aytdi. “Aslida, men o‘zbekligimni hech qachon unutmayman! Nohaq ayblovlardan ko‘nglim qolib ketdi, ba’zan tushkunlikka tushib, ijod qilgim kelmay qoladi. Men shunaqa odammanki, oqni oq deyman, qorani qora! Qaysi san’atkor qiz yigiti borligini oshkor qilgandi? Men hech kimdan hech narsa berkitmadim-ku! Vaja bilan ajrashdim, men o‘zimdan farishta yasamayman. Bu menga kerakmas. Muxlislarim meni borimcha qabul qilishlarini istayman. Ism ham inson taqdirini belgilar ekan. Ismim tarjima qilinganda ‘ishonchli do‘st’ degan ma’noni anglatadi. Men insonlarga haqiqiy do‘stman!” — dedi Munisa Rizayeva.", "category": "Madaniyat", "title": "Munisa Rizayeva sirli oshig‘i haqida ma’lumot berdi", "date": "07/22/2016", "url": "https://daryo.uz/2016/07/22/munisa-rizayeva-sirli-oshigi-haqida-malumot-berdi/"}
{"content": "Tojikiston chegarachilari Qirg‘izistonning Laylak tumanidagi Sad qishlog‘ida janjal keltirib chiqardi. Bu haqda “SNG Today” xabar berdi.\n\nXabar berilishicha, 12-may kuni Tojikiston chegara xizmatining to‘rt nafar harbiy xizmatchisi transport vositasida Qirg‘izistondagi aholi punktiga kelgan, keyin esa qo‘shni davlat fuqarolarining hujjatlarini tekshirishga harakat qilgan.\nBunday harakatlar qishloq aholisining noroziligiga sabab bo‘lgan va ikki tomon o‘rtasida dastlab og‘zaki tortishuv kelib chiqqan. Keyinroq yuz bergan kichik to‘qnashuv natijasida qishloq aholisi harbiylarning transport vositasini egallab olgan. Qishloqqa mahalliy huquqni muhofaza qilish organlari, shuningdek, Qirg‘iziston chegara xizmati vakillarining yetib kelishi janjalni bartaraf qilishga imkon bergan.\nMazkur hodisa ikki davlat chegara xizmatlari rahbarlari uchrashuvi doirasida ko‘rib chiqilgan. Tojikiston tomoni rasman uzr so‘ragan va hodisani chegarachilarning tajribasizligi sababli qo‘shni mamlakat hududiga o‘tib ketgani bilan izohlagan.", "category": "Dunyo", "title": "Tojikiston chegarachilari adashib, Qirg‘iziston hududiga o‘tib ketdi", "date": "05/13/2018", "url": "https://daryo.uz/2018/05/13/tojikiston-chegarachilari-adashib-qirgiziston-hududiga-otib-ketdi/"}
{"content": "2016-yilning iyul oyida Xitoyning “Beytszing Goan” klubi bilan yarim yillik shartnoma imzolagan O‘zbekiston milliy terma jamoasi hujumchisi Igor Sergeyev ortga qaytadi. Bu haqda “Sports.uz” nashri Xitoydagi ishonchli manbalariga tayanib ma’lumot berdi.\n\nKelishuvga ko‘ra, Sergeyevning o‘yinlari xitoyliklarda yaxshi taassurot qoldirsa, yarim yillik shartnoma uzaytirilishi mumkin edi. Turkiya termasi hujumchisi Burak Yilmaz bilan shartnoma tuzgan va Ueyn Runi kabi futbolchiga shartnoma taklif qilgan “Beytszing Goan” esa Sergeyev bilan hamkorlikni davom ettirishni istamagan. Hujumchi katta ehtimol bilan Toshkentning “Paxtakor” klubiga qaytib keladi.\nMa’lumot uchun, Igor Sergeyev Xitoydagi klubi safida 7 bor asosiy tarkibda va 7 bor zaxiradan maydonga tushib, umumiy hisobda 700 daqiqa to‘p surdi va faqatgina 1 ta gol urdi. O‘zbekistonlik boshqa bir futbolchi — Anzur Ismoilov to‘p suradigan “Chanchung Yatai”ga qarshi gol Sergeyev uchun Xitoydagi yagonasi bo‘lib qoldi.\nIgor Sergeyev O‘zbekiston milliy terma jamoasining so‘nggi 8 rasmiy o‘yinida ham raqiblar darvozasiga gol ura olmagan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "“Beytszing Goan” klubi O‘zbekiston milliy terma jamoasi hujumchisi Igor Sergeyev bilan shartnomani uzaytirishni istamadi", "date": "11/24/2016", "url": "https://daryo.uz/2016/11/24/beytszing-goan-klubi-ozbekiston-milliy-terma-jamoasi-hujumchisi-igor-sergeyev-bilan-shartnomani-uzaytirishni-istamadi/"}
{"content": "Iordaniya Qirolligi strategik islom tadqiqotlar markazi tomonidan jahonning eng nufuzli musulmonlarining yangi 500 talik ro‘yxati e’lon qilindi. 2016-yilgi reytingdan O‘zbekiston musulmonlari idorasi rahbari, muftiy Usmonxon Alimov ham o‘rin olgan, deb xabar bermoqda “Qadriyat.uz”.\n\nReytingda Al-Azhar shayxi Ahmad Toyyib yetakchilik qildi. Ikkinchi pog‘onani Iordaniya qiroli Abdulloh ibn al-Husayn band etdi. Uchinchi o‘rin Saudiya Arabistoni qiroli Salmon bin Abdul-Aziz al-Saudga nasib etdi.\nRo‘yxatga, shuningdek, Turkiya prezidenti Rajab Toyyib Erdo‘g‘on, Afg‘oniston prezidenti Ashraf G‘ani, Turkmaniston prezidenti Gurbanguli Berdimuhammedov, Checheniston prezidenti Ramzan Qodirov, Ozarbayjon muftiysi Ollohshukur Poshshozoda, Rossiya muftiysi Ravil G‘aynuddin, Tojikiston muftiysi Sayyidmukarram Abdulqodirzoda ham kiritildi.\nNashrning 2016-yilning eng muhim voqealari ro‘yxatida O‘zbekiston Respublikasining Birinchi Prezidenti Islom Karimovning vafot sanasi kiritilgan. Shuningdek, Rio–2016 yozgi Olimpiya o‘yinlarining musulmon sovrindorlari qatorida 13 nafar o‘zbekistonlik sportchi o‘rin olgan.\nJahonning eng e’tiborli musulmonlarining 500 talik ro‘yxati 2009-yildan beri Iordaniya Qirollik strategik islom tadqiqotlar markazi tomonidan tuzib kelinadi. Muftiy Usmonxon Alimov 2009-yildan beri reytingdan muntazam o‘rin olib keladi.\nUsmonxon Alimov 1950-yil 1-yanvarda, Samarqand viloyatida tavallud topgan. 1982–83-yillarda Buxorodagi “Mir Arab” madrasasida, 1983–87-yillarda Toshkent Islom institutida, 1989–90-yillarda Marokashdagi “Karavayin” universitetida tahsil olgan. 1987–2000-yillar davomida Payariq tumanidagi “Imom Buxoriy” masjidida imom-xatib, 2000–2006-yillarda O‘zbekiston musulmonlari idorasining Samarqanddagi bosh vakili vazifasida faoliyat olib borgan. 2006-yil 8-avgust kuni Usmonxon Alimov O‘zbekiston musulmonlari idorasi raisi, muftiy lavozimiga tayinlangan.\nMa’lumot uchun, Muftiy Usmonxon Alimovdan tashqari, jahonning eng e’tiborli musulmonlarining 500 talik reytingidan O‘zbekistondan 2009-yilgi ilk reytingda Shayx Muhammad Sodiq Muhammad Yusuf, 2013-yili esa O‘zbekiston Prezidenti Islom Karimov joy olgan.", "category": "Mahalliy", "title": "Muftiy Usmonxon Alimov dunyoning eng nufuzli musulmonlari ro‘yxatidan joy oldi", "date": "10/07/2016", "url": "https://daryo.uz/2016/10/07/muftiy-usmonxon-alimov-dunyoning-eng-nufuzli-musulmonlari-royxatidan-joy-oldi/"}
{"content": "Maldiv rasmiylari, xalqaro huquq tashkilotlarining e’tirozlariga qaramay, 60 yillik taqiqdan so‘ng yana o‘lim jazosini tiklamoqchi. Bu haqda mamlakat prezidentining katta maslahatchisi Abdulla Yamin bayonot berdi, deb xabar qiladi “RIA Novosti”.\n\nUning so‘zlariga qaraganda, o‘lim jazosi qotilliklar va narkojinoyatlarni tutib turuvchi chora sifatida qo‘llanadi.\n“Maldivliklarning ko‘pchiligi o‘lim jazosining joriy etilishini qo‘llab-quvvatlaydi. Bu har qanday hukumat uchun murakkab qaror. Lekin hukumat aybsiz insonlar hayotini himoya qilishi lozim”, — ta’kidladi Abdulla Yamin.\nMaslahatchining bildirishicha, qatllar ommaviy tarzda, boshqalarning ko‘z o‘ngida o‘tkazilmaydi. Mafushi orolidagi mamlakatning asosiy qamog‘ida ushbu hukmni ijro etish uchun maxsus kamera quriladi.", "category": "Dunyo", "title": "Maldivda 60 yillik moratoriydan so‘ng o‘lim jazosi qayta tiklanadi", "date": "08/22/2017", "url": "https://daryo.uz/2017/08/22/maldivda-60-yillik-moratoriydan-song-olim-jazosi-qayta-tiklanadi/"}
{"content": "Apple 1-noyabrdan iPhone 4 smartfonlari, MacBook Air 13 (2010-yilda chiqarilganlari) noutbuklari, shuningdek, uchinchi avlod AirPort Extreme va ikkinchi avlod AirPort Time Capsule qurilmalarini qo‘llab-quvvatlashni to‘xtatadi. Bu haqda “RIA Novosti” xabar bermoqda. \n\nMazkur modellarning barchasi bozorga 2010-yildan keyin chiqqan va kompaniya qoidalariga ko‘ra, ishlab chiqarilishi to‘xtatilganidan 5 yil o‘tib, eskirgan hisoblanishi lozim. Bu esa ularning egalariga rasmiy servis markazlariga murojaatlari chog‘ida, shuningdek, telefon orqali qo‘llab-quvvatlash rad etilishini anglatadi. \nBu qoidadan faqat Kaliforniya shtati va Turkiya fuqarolari istisno etilgan: mazkur hududlarda yana ikki yil davomida qo‘llab-quvvatlash amalga oshiriladi. ", "category": "Texnologiyalar", "title": "Apple iPhone 4 va eski MacBook Air qurilmalarini qo‘llab-quvvatlashni to‘xtatadi", "date": "10/19/2016", "url": "https://daryo.uz/2016/10/19/apple-iphone-4-va-eski-macbook-air-qurilmalarini-qollab-quvvatlashni-toxtatadi/"}
{"content": "KXDR yetakchisi Kim Chen In Pekinga tashrifi davomida Xitoy Fanlar akademiyasi ko‘rgazmasini ko‘zdan kechirdi va u yerdagi tashriflar kitobida XXR qudrati va uning rahbariyati donishmandligi ta’kidlangan qayd qoldirdi. Bu haqda 28-mart kuni Koreya Markaziy telegraf agentligi xabar berdi, deb yozadi “TASS”.\n\n“Kim Chen In 27-mart kuni Xitoy Fanlar akademiyasi erishgan novatorlik yutuqlarini namoyish etuvchi ko‘rgazmani ko‘zdan kechirdi”, — deb yozadi agentlik.\n“Buyuk qo‘shnimiz — Xitoy qudratini anglay olamiz. Xitoy Kommunistik partiyasining oqilona boshqaruvi ostida ilm-fanda yanada buyukroq muvaffaqiyatlarga erishiladi. Kim Chen In, 27-mart 2018-yil”, — deb yozdi KXDR yetakchisi.\nKim Chen Inning Pekinga tashrifi 25-martdan 28-martga qadar davom etdi. Tashrif davomida KXDR yetakchisining Xitoy raisi Si Szinpin bilan muzokaralari bo‘lib o‘tdi.", "category": "Dunyo", "title": "Kim Chen In Xitoy Fanlar akademiyasi tashriflar kitobiga XXRning qudrati haqida qayd qoldirdi", "date": "03/28/2018", "url": "https://daryo.uz/2018/03/28/kim-chen-xitoy-fanlar-akademiyasi-tashriflar-kitobiga-xxrning-qudrati-haqida-qayd-qoldirdi/"}
{"content": "2014-yil 14-avgust kuni Twitter ijtimoiy tarmog‘ida Maykl Jeksonning vafotidan keyingi Xscape albomidagi A Place With No Name qo‘shig‘iga ishlangan videoklip premyerasi bo‘lib o‘tdi. Bu ushbu ijtimoiy tarmoqdagi birinchi musiqiy video premyerasi bo‘ldi. Bu haqda Press Report xabar berdi.\n\nTvitter-premyera bilan bir vaqtda klip Nyu-Yorkning Tayms-skver maydonidagi Sony Screen ekranida ham namoyish etildi.\nIt’s time! The first ever premiere of \"A Place With No Name\" right now on Twitter #MJXSCAPEhttps://t.co/rRA0KJEBpg\n— Michael Jackson (@michaeljackson) August 14, 2014\nA Place With No Name qo‘shig‘ini Jekson 1998-yilda yozgan, biroq u 2014-yildagina ommaga havola etildi.\nKlipni taniqli klipmeyker Semuel Beyer suratga oldi. Unga 1992-yilda In The Closet qo‘shig‘iga video ishlanayotgan paytda olingan kadrlar kiritildi.", "category": "Madaniyat", "title": "Maykl Jekson klipining premyerasi Twitter’da bo‘lib o‘tdi", "date": "08/14/2014", "url": "https://daryo.uz/2014/08/14/maykl-jekson-klipining-premyerasi-twitterda-bolib-otdi/"}
{"content": "2016-yilning adabiyot bo‘yicha Nobel mukofoti laureati Bob Dilan 10-iyunga qadar an’anaviy Nobel ma’ruzasini o‘qishi lozim, aks holda 8 million kron (909 ming dollar) miqdoridagi mukofotdan mahrum bo‘ladi. Bu haqda Shvetsiya akademiyasi doimiy kotibi Sara Danius ma’lum qildi, deya xabar beradi “TASS”. \n\n“Shvetsiya akademiyasi oxirgi oylarda Bob Dilan bilan telefon orqali muloqotda bo‘lmaganini bildiradi. Shunday bo‘lsa-da, Dilan mukofotning pul qismi to‘lanadigan bo‘lsa, 10-iyundan kech bo‘lmagan muddatda Nobel ma’ruzasini o‘qishi lozimligidan xabari bor. Nobel qo‘mitasi nizomi shuni taqozo etadi. Qanday yo‘l tutish endi uning o‘ziga bog‘liq”, — deya ta’kidladi Sara Danius. \nShvetsiya akademiyasi doimiy kotibi nima bo‘lgan taqdirda ham Bob Dilan adabiyot bo‘yicha Nobel mukofoti laureati bo‘lib qolishini bildirdi. \nMa’lumot uchun, Bob Dilan 1—2-aprel kunlari Shvetsiya poytaxti Stokgolmda konsert beradi. ", "category": "Madaniyat", "title": "Bob Dilan ma’ruza o‘qishdan bosh tortsa Nobel mukofoti uchun to‘lanadigan salkam 1 mln dollardan mahrum bo‘ladi", "date": "03/29/2017", "url": "https://daryo.uz/2017/03/29/bob-dilan-maruza-oqishdan-bosh-tortsa-nobel-mukofoti-uchun-tolanadigan-salkam-1-mln-dollardan-mahrum-boladi/"}
{"content": "Oliy Majlis Senatining Yoshlar, madaniyat va sport masalalari qo‘mitasining o‘tgan davrdagi faoliyati yakunlari va istiqboldagi yo‘nalishlariga bag‘ishlangan matbuot anjumani bo‘lib o‘tdi. Bu haqda “Xalq so‘zi” xabar berdi.\n\nTadbirda madaniyat sohasidagi muammo va kamchiliklar xususida ham so‘z yuritildi. Ayniqsa, an’anaviy qo‘shiqchilik va san’atkorlar faoliyatidagi kamchiliklar tilga olindi.\n— Ko‘plab muammolar sohadagi eski qarashlar va korrupsion hatti-harakatlar bilan bog‘liq, , — dedi Madaniyat vazirining birinchi o‘rinbosari Ozodbek Nazarbekov. — Misol uchun, xalqaro tanlovlar laureatlari bo‘lgan yoshlar O‘zbekistondagi oliy ta’lim muassasalariga imtihonsiz qabul qilinishi belgilangan. Ammo bugungi kelib bu shunday muammoga aylandiki, qabul kvotasi 10 ta bo‘lsa, 20 ta laureat o‘qishga topshiradi.\nLaureatlar bu mukofotni qanday qo‘lga kiritgani haqida gapirmasa ham bo‘ladi. Bu nimaga olib kelyapti? Puli bilan chetga chiqib kelgan yoshlar o‘qishga imtiyozli qabul qilinyapti, haqiqiy iste’dodlar esa chetda qolib ketyapti. Bu borada hali qiladigan ishlarimiz ko‘p. Vazirlik tomonidan aynan qanday xalqaro va nufuzli tanlovlar g‘oliblariga imtiyoz berilishi haqida ro‘yxatni shakllantirish tashabbusi bilan chiqdik. Mazkur muammo amaliy yechim topishiga harakat qilamiz.", "category": "Madaniyat", "title": "Ozodbek Nazarbekov: San’at oliygohlarida qabul kvotasi 10 ta bo‘lsa, 20 ta laureat hujjat topshiryapti", "date": "08/09/2018", "url": "https://daryo.uz/2018/08/09/ozodbek-nazarbekov-sanat-oliygohlarida-qabul-kvotasi-10-ta-bolsa-20-ta-laureat-hujjat-topshiryapti/"}
{"content": "“Darakchi” gazetasi taniqli san’atkor va boshlovchilarning to‘ylardagi xizmat haqlari bo‘yicha reytinglarini tuzib chiqdi. To‘ylarga borish narxlari “shartli birliklar”da ko‘rsatilgan.\n\nReytingga ko‘ra, to‘yda boshlovchilik xizmatini ko‘rsatuvchilar orasida birinchi o‘rinni Dilnoza Kubayeva egalladi — u 1 “shartli birlik” evaziga to‘yni o‘tkazib beradi.\nUndan keyingi o‘rinlarni egallagan Dildora Rustamova, Davron Kabulov, Rayhon Ulasenova va Jahongir Mirzo 0,4 “shartli birlik”, Rixsitilla Abdullayev 0,3, Tolib Mo‘minov 0,2, Mehriddin Rahmatov esa 0,15 “shartli birlik” evaziga to‘yga boradi.\n“Darakchi” tadqiqotiga ko‘ra, hozirgi vaqtda to‘ylarda navbatchilikni asosan 3—4 nafar yigit-qizdan iborat guruhlar olib borayotgani, narxlari esa mashhur xonandalarnikiga nisbatan hamyonbopligi ma’lum bo‘ldi.\nXususan, “San’at” guruhi 1,5, “Sharq” 1,2, “Karavan”, “Eldido” va “Poytaxt” guruhlari esa 0,6 “shartli birlik” evaziga navbatchilik qiladi. Bundan tashqari, 0,3 “shartli birlik”ka to‘yni “qizitib” beradigan guruhlar ham bor.\nMashhur yakkaxon xonandalarning reytingi esa alohida jadval ko‘rinishini olgan. Unda har bir san’atkorning to‘yda birrov ko‘rinishi hamda navbatchilik qilishi narxlari alohida keltirilgan. “Darakchi” reytingiga ko‘ra, taniqli xonandalarning to‘ylardagi “stavkasi” quyidagicha:", "category": "Madaniyat", "title": "“Darakchi” san’atkor va boshlovchilarning to‘ylardagi “stavkalari” reytingini tuzdi", "date": "11/19/2015", "url": "https://daryo.uz/2015/11/19/darakchi-sanatkor-va-boshlovchilarning-toylardagi-stavkalari-reytingini-tuzdi/"}
{"content": "“Liverpul” Yevropa Chempionlar Ligasi finalida “Tottenhem”ni mag‘lub etdi (2:0).\n\nBu “mersisaydliklar”ning 7 yil ichidagi ilk sovrini hisoblanadi.\nSo‘nggi bor “Liverpul” 2012-yilda Angliya Liga Kubogi finalida “Kardiff”ni yutgandi (2:2, penaltilar seriyasi — 3:2).\nBunga qadar jamoa 4 marta finallarda ishtirok etdi — Angliya Kubogi (2012), Liga Kubogi (2016), Yevropa Ligasi (2016) va Yevropa Chempionlar Ligasi (2018).\nEslatib o‘tamiz, murabbiy Yurgen Klopp 2015-yildan buyon “Liverpul”da ishlab keladi. Qayd etish joiz, bu germaniyalik mutaxassisning “qizillar” bilan qo‘lga kiritgan ilk sovrinidir.", "category": "Sport", "title": "“Liverpul” 7 yil deganda ilk marta sovrin yutdi", "date": "06/02/2019", "url": "https://daryo.uz/2019/06/02/liverpul-7-yil-deganda-ilk-marta-sovrin-yutdi/"}
{"content": "2017-yilning 20-iyun kuni, Toshkent shahri hududida 4 ta yo‘l-transport hodisasi qayd etilgan. Mazkur yo‘l-transport hodisasida 4 nafar shaxs tan jarohati olgan, vafot etganlar yo‘q, deb xabar berdi Toshkent shahar IIBB matbuot xizmati.\n2017-yilning 20-iyun kuni, Toshkent shahar IIBB YHXB YPX inspektorlari tomonidan jami 2876 ta huquqbuzarliklar bo‘yicha ma’muriy bayonnomalar rasmiylashtirilgan bo‘lib, shulardan, 900 tasini qo‘pol turdagi, 6 tasini mast holda transport vositasini boshqarish tashkil etgan.\nToshkent shahar IIBB YHXB kompyuterlashtirilgan boshqaruv tizimi tomonidan jami 1205 ta huquqbuzarliklar qayd etilgan bo‘lib, shulardan 668 tasini svetoforning ta’qiqlovchi chirog‘iga bo‘ysinmasdan harakatlanish, 537 tasini belgilangan me’yordan yuqori tezlikda harakatlanish tashkil etadi.", "category": "Mahalliy", "title": "20-iyun kuni Toshkentdagi kameralar 1205 ta qoidabuzarlikni aniqladi, YPX xodimlar esa 2876 ta", "date": "06/22/2017", "url": "https://daryo.uz/2017/06/22/20-iyun-kuni-toshkentdagi-kameralar-1205-ta-qoidabuzarlikni-aniqladi-ypx-xodimlar-esa-2876-ta/"}
{"content": "2014-yil 9-sentabr kuni Toshkentda eng yirik aloqa operatori Beeline (Unitel MChJ va“Buzton” QK) Dmitriy Resh Unitel’ning hududiy rivojlantirish bo‘yicha direktori etib tayinlanganligini e’lon qildi. U bu lavozimda ilgari ishlagan, Janubi-g‘arbiy filial direktori o‘rnida Beeline’ning Buxoro va Navoiy viloyatlaridagi faoliyati boshqaruvi bilan shug‘ullanish istagini bildirgan G‘ulom Ortiqovning o‘rniga tayinlandi.\n\nTayinlovni sharhlar ekan, Unitel MChJ Bosh direktori Aleksandr Vorobyov quyidagilarni aytdi: “Dmitriyning kompaniyamizda Toshkent filiali rahbari sifatidagi faoliyati davomida yuksak natijalarga erishildi: kuchli menejerlar guruhi shakllandi, barcha asosiy ko‘rsatgichlarning barqaror o‘sishiga erishildi va poytaxtda 4G tarmog‘i ishga tushishi amalga oshirildi. Yangi lavozim uning oldiga Beeline’ning yetakchiligini mustahkamlash, butun O‘zbekiston bo‘ylab xizmat ko‘rsatish va servisning sifatini oshirishga hissa qo‘shish kabi yanada muhim vazifalarni qo‘yadi. Ishonaman, Dmitriyning ko‘p yillik tajribasi unga bu maqsadlarga erishishda yordam beradi”.\n“Ommaviy bozordagi har qanday kompaniya kabi Beeline’ning faoliyatida asosiysi — bu mijoz, — dedi Dmitriy Resh. — Biz shunday ishlashimiz joizki, abonentlarimiz bizni nafaqat eng yirik operator va innovatsiyalar boshlovchisi, balki ishonchli hamkor sifatida ham ko‘rsin. Albatta, mijozlarga xizmat ko‘rsatuvchi biznesning qurilishi — uzluksiz jarayon va men uning tеzlashuvi uchun barcha imkoniyatlarimni yo‘lga qo‘yaman”.\nMa’lumot uchun, 2013-yilning avgust oyida Unitel MChJ Toshkent hududiy filiali direktori lavozimida ish boshlagan Dmitriy Resh bir yildan so‘ng kompaniyaning hududiy rivojlantirish direktori lavozimini egalladi.\nBundan avvalroq, Beeline kompaniyasi O‘zbekistonda ilk bor LTE texnologiyasi asosida ishlaydigan mobil tarmoqning to‘rtinchi avlodini ishga tushirishini e’lon qilgan edi. Unga ko‘ra, sekundiga 70 megabit maksimal tezlikda ishlaydigan 4G tarmog‘i joriy yil yakuniga qadar Toshkent shahridagi markaziy tumanlar — jami 10 foiz hududni qamrab oladi. 2015-yilda mazkur tarmoq poytaxt va Samarqand shahrida to‘liq yo‘lga qo‘yiladi.", "category": "Texnologiyalar", "title": "Dmitriy Resh Beeline’ning hududiy rivojlantirish bo‘yicha direktori etib tayinlandi", "date": "09/10/2014", "url": "https://daryo.uz/2014/09/10/dmitriy-resh-beelinening-hududiy-rivojlantirish-boyicha-direktori-etib-tayinlandi/"}
{"content": "Toshkentda o‘tkazilgan “Tozalash-antiterror” tadbiri davomida Qirg‘izistonda qidiruvga berilgan shaxs ushlandi. Bu haqda Toshkent shahar IIBB ma’lum qildi.\n\nXabarga ko‘ra, 25-noyabr kuni Toshkent shahar IIBB xodimlari tomonidan o‘tkazilgan “Tozalash-antiterror” tadbiri jarayonida Mirzo Ulug‘bek tumanida joylashgan “Sayohat” mehmonxonasi yonida 1973-yilda tug‘ilgan Qirg‘iziston fuqarosi, u yerda qotillik jinoyat sodir etgani uchun qidiruvda bo‘lgan Abdurahmonov Soibjon Mahmudjonovich ushlandi.\n\nUndan o‘zining nomiga rasmiylashtirilgan va o‘zining surati tushirilgan, lekin boshqa shaxsning anketa ma’lumotlari ko‘rsatilgan Rossiya fuqarolik pasporti rasmiylashtirib olingan.\nFuqaro bilan olib borilgan surishtiruv jarayonida o‘zining fotosurati tushirilgan, lekin boshqa shaxsning anketa ma’lumotlari kiritilgan Rossiya pasportini Omsk shahrida qalbakilashtirganligi, ushbu pasportdan MDH davlatlarida foydalanganligi aniqlangan.\n25-noyabr kuni S.M. Abdurahmonov O‘zbekiston IIV JIEBBga qarashli 1-sonli Tergov hibsxonasiga joylashtirilib, hozirda uni Qirg‘izistonga etap qilish choralari ko‘rilmoqda.", "category": "Mahalliy", "title": "Toshkentda Qirg‘izistonda qotillik uchun qidiruvga berilgan shaxs ushlandi. Uning yonidan Rossiya pasporti topildi", "date": "11/26/2017", "url": "https://daryo.uz/2017/11/26/toshkentda-qirgizistonda-qotillik-uchun-qidiruvga-berilgan-shaxs-ushlandi-uning-yonidan-rossiya-pasporti-topildi/"}
{"content": "Amerikalik paleontologlar tomonidan Efiopiyada topilgan pastki chag‘ suyagi qoldiqlari bundan 2,8 million yil oldin yashagan odamga tegishli ekani ma’lum bo‘ldi, deb xabar bermoqda “Korrespondent.net”.\n\nQoldiqlar aslida 2013-yilda Avash qo‘riqxonasidagi Ledi-Geraru hududidan topilgan. Topilgan chap pastki jag‘da beshta tish ham bo‘lgan. Qoldiqlarning yoshini aniqlash ancha qiyinchilik tug‘dirgan. Anatomik tahlildan keyingina olimlar yuqoridagi xulosani chiqargan.\nUshbu toshqotma odam qoldiqlariga oid eng qadimgi topilmalardan biri hisoblanadi.", "category": "Dunyo", "title": "Efiopiyada 2,8 million yil oldin yashagan odam qoldiqlari topildi", "date": "03/05/2015", "url": "https://daryo.uz/2015/03/05/efiopiyada-28-million-yil-oldin-yashagan-odam-qoldiqlari-topildi/"}
{"content": "“Manchester Yunayted” futbol klubi 2014 — 2015-yilgi mavsum uchun o‘zining yangi formasini namoyish qildi. Bu haqda klubning rasmiy saytida xabar berilgan.\n\nKlubning yangi formasida Chevrolet belgisi aks ettirilganini ko‘rish mumkin.\n\nFutbolka dizayni “Manchester Yunayted”ning XX asr boshlarida kiygan libosini eslatib, yoqaning orqa qismi ichiga — “Yoshlik, Jasorat, Buyuklik” (Youth, Courage, Greatness) deb yozilgan.\n\n“Manchester Yunayted” klubi yangi formada ilk bor 23-iyul kuni Amerikaning “Los-Anjeles Gelaksi” klubiga qarshi maydonga tushadi.", "category": "Sport", "title": "“Manchester Yunayted” yangi uslubda — homiyni payqamaslikning iloji yo‘q (foto)", "date": "07/08/2014", "url": "https://daryo.uz/2014/07/08/manchester-yunayted-yangi-uslubda-homiyni-payqamaslikning-iloji-yoq/"}
{"content": "Xitoy janubidagi Guandun provinsiyasida 14-avgust, yakshanba kuni yuzaga kelgan yong‘in oqibatida to‘qqiz kishi halok bo‘ldi, ikki kishi jabrlandi. Bu haqda 15-avgust, dushanba kuni “Sina” axborot portali ma’lum qildi, deya xabar bermoqda “TASS”.\n\nYong‘in Dunguan okrugining Dalan qishlog‘idagi uylardan birining ijaraga olingan binosida yuzaga kelgan. Olovni o‘chirishda 90 nafar o‘t o‘chiruvchi ishtirok etdi. O‘t o‘chiruvchilar 14 kishini olovdan qutqarib qoldi, biroq ulardan to‘qqiz nafari shifoxonada halok bo‘ldi. Ikki nafar jabrlanganning ahvoli ham og‘ir.\nPolitsiya yong‘inning yuzaga kelish sabablarini aniqlamoqda.", "category": "Dunyo", "title": "OAV: Xitoyda yuz bergan yong‘in oqibatida 9 kishi halok bo‘ldi", "date": "08/15/2016", "url": "https://daryo.uz/2016/08/15/oav-xitoyda-yuz-bergan-yongin-oqibatida-9-kishi-halok-boldi/"}
{"content": "Rossiyaning Sverdlov viloyati Volchansk shahrida yuz bergan yong‘in oqibatida uch bola halok bo‘ldi. Bu haqda “RBK” xabar bermoqda.\n\nO‘t o‘chiruvchilar uy ichidan 10 oylik, 4 va 10 yoshli bolalarning jasadlarini topgan. Bundan tashqari, yong‘in oqibatida bolalarning otasi ham halok bo‘lgan, deb taxmin qilinmoqda.\nYonib ketgan xonadonda oila istiqomat qilgan. Bolalarning onasi yong‘in vaqtida oila a’zolarini qutqarishga urinib, kuchli kuyish jarohatini olgan va shifoxonaga yotqizilgan.\nYong‘in sabablari aniq emas.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Rossiyada yuz bergan yong‘in oqibatida uch bola halok bo‘ldi", "date": "10/29/2016", "url": "https://daryo.uz/2016/10/29/rossiyada-yuz-bergan-yongin-oqibatida-uch-bola-halok-boldi/"}
{"content": "4-fevral, payshanba kuni kechki payt kichik o‘lchamdagi uchuvchisiz havo qurilmasi Nyu-Yorkdagi eng mashhur osmono‘par bino — 102 qavatli  Empire State Building binosiga kelib urildi. Bu haqda “TASS” xabar bermoqda.\n\nQurilma binoning 40-qavatiga kelib urilgan, so‘ng 35-qavatdagi maydonchalardan biriga kelib tushgan. Uning egasi — Nyu-jersilik yigit bino qo‘riqchilariga qurilmani unga qaytarishlarini so‘rab murojaat etgan, biroq bo‘lib o‘tgan hodisadan xabar topgan xodimlar uni politsiyaga topshirgan.\nQurilma yordamida fotosurat olmoqchi bo‘lgani taxmin etilayotgan yigit atrofdagilarning xavfsizligiga tahdid qiluvchi harakatga yo‘l qo‘yganlikda ayblanib, qamoqqa olindi.", "category": "Dunyo", "title": "Nyu-Yorkdagi eng mashhur osmono‘par binoga uchuvchisiz havo qurilmasi kelib urildi", "date": "02/05/2016", "url": "https://daryo.uz/2016/02/05/nyu-yorkdagi-eng-mashhur-osmonopar-binoga-uchuvchisiz-havo-qurilmasi-kelib-urildi/"}
{"content": "“O‘zbekkino” Milliy agentligi buyurtmasiga asosan rejissor Rustam Sa’diyev tomonidan suratga olingan “Baron” filmi premyerasi 16-yanvar kuni bo‘lib o‘tadi. Bu haqda Agentlik matbuot xizmati xabar bermoqda.\n\nXabar berishlaricha, 15-yanvar, juma kuni soat 14:00 da Alisher Navoiy nomli kinosaroyining kichik zalida filmning premyeraoldi namoyishi, 16-yanvar, shanba kuni soat 18:00 da kinosaroyning katta zalida keng jamoatchilik uchun taqdimoti o‘tkazilishi rejalashtirilgan.\nFilmda Javohir Zokirov, Muhammadiso Abdulxairov, Ulug‘bek Qodirov, Dilorom Egamberdiyeva, Ra’no Shodiyeva, Dilnoza Kubayeva, Shahzoda Matchonova, Jamila G‘ofurova kabi o‘zbekistonlik aktyorlar, shuningdek, bir qator rossiyalik va boshqa chet ellik san’atkorlar suratga tushgan.\n“O‘zbekkino” matbuot xizmatining qayd etishicha, hozirgi vaqtda agentlik buyurtmasiga asosan “Oyqiz ertagi” (Akbar Bekturdiyev), “So‘nggi pushaymon” (Nozim Jumayev), “Zurriyod” (Abduxalil Mignorov), “Ma’suma” (Yolqin To‘ychiyev), “Kuzning bir kuni” (Zulfiqor Musoqov), “Toliqqan ko‘ngillar oyga talpinar” (Sobir Nazarmuhamedov) kabi filmlarni suratga olish ishlari davom etmoqda.", "category": "Madaniyat", "title": "Rustam Sa’diyevning “Baron” filmi premyerasi 16-yanvar kuni bo‘lib o‘tadi", "date": "01/14/2016", "url": "https://daryo.uz/2016/01/14/rustam-sadiyevning-baron-filmi-premyerasi-16-yanvar-kuni-bolib-otadi/"}
{"content": "Kiyevning Desnyansk tumanida turar joyning beshinchi qavatida joylashgan xonadon derazasidan mahalliy fuqaro — pensioner ayol o‘zini tashladi, deya xabar bermoqda “Segodnya.ua”. Ayolni oyoq-qo‘llari bir necha joydan singan holda kasalxonaga yetkazishdi. Shifokorlar so‘zlariga ko‘ra, hozir uning hayotiga hech narsa xavf solmayapti.\n\nKampirning u bilan birga yashaydigan o‘g‘li huquqni himoya qilish organlariga onasi ruhiy xastalikdan azob chekishini ma’lum qildi. Ma’lum bo‘lishicha, u o‘z joniga qasd qilish haqida ko‘p bora gap ochgan.\nAyol hayot bilan vidolashishga qaror qilib, o‘limi oldidan maktub ham qoldirgan, unda hech kimdan gumon qilmaslik va hech kimni ayblamaslikni so‘ragan.", "category": "Dunyo", "title": "Kiyevda pensioner ayol 5-qavatdan sakrab, tirik qoldi", "date": "04/09/2015", "url": "https://daryo.uz/2015/04/09/kiyevda-pensioner-ayol-5-qavatdan-sakrab-tirik-qoldi/"}
{"content": "Buyuk Britaniya bosh vaziri Devid Kemeron mamlakat Suriyadan ming nafar migrantlarni qabul qilishga tayyorligini ma’lum qildi, deya xabar bermoqda “Novaya gazeta” hukumat matbuot xizmatiga tayanib.\n\nBosh vazir aniqlik kiritishicha, mamlakatga ayni paytda Yevropada bo‘lganlar emas, Suriya bilan chegaradagi lagerlardagi yangi qochoqlar keltiriladi.\nMamlakat hukumati muhojirlarni nohukumat tashkilotlar ishtirokida qochoqlar lagerlariga taqsimlash bilan shug‘ullanadi.", "category": "Dunyo", "title": "Devid Kemeron Buyuk Britaniyaga ming nafar qochoqni kiritishga tayyorligini bildirdi", "date": "09/05/2015", "url": "https://daryo.uz/2015/09/05/devid-kemeron-buyuk-britaniyaga-ming-nafar-qochoqni-kiritishga-tayyorligini-aytdi/"}
{"content": "Xorazm viloyati ruhiy kasalliklar dispanserida davolanishda bo‘lgan bloger Nafosat (Shabnam) Olloshukurova Toshkentning Yunusobod tumanidagi uyiga qaytmoqda. Bu haqda O‘zbekiston inson huquqlari “Ezgulik” jamiyati faoli Abdurahmon Tashanov ma’lum qildi.\n\n“Bugun (28-dekabr kuni) ruhiy kasalliklar shifoxonasida o‘tkazilgan tibbiy ekspertiza uning salomatligi yaxshilangan, deb topgan va bloger Yangi yil bayramini ota-onasi va jajji qizaloqlari bilan birga kutib oladi”, — deb yozdi Abdurahmon Tashanov.\nNafosat Olloshukurova “Toshkentga yurish”dan so‘ng, 26-sentabr kuni sud qaroriga asosan Xorazm viloyatining psixologik kasalliklar dispanserida majburiy davolanishga joylashtirilgan edi. Ombudsman monitoring guruhi 21-oktabr kuni u bilan uchrashgan edi.\n28-noyabrda esa fuqarolik ishlari bo‘yicha Xorazm viloyati sudining kassatsiya instansiyasi Olloshukurova ruhiy kasalliklar shifoxonasida davolanishni davom ettirish yuzasidan qaror chiqargan edi.", "category": "Mahalliy", "title": "Nafosat Olloshukurova ruhiy kasalliklar dispanseridan chiqarildi", "date": "12/28/2019", "url": "https://daryo.uz/2019/12/28/nafosat-olloshukurova-ruhiy-kasalliklar-dispanseridan-chiqarildi/"}
{"content": "Normativ-huquqiy hujjatlar loyihalari muhokamasi portalida mehmonxonalar axloqsiz xatti-harakatlarni sodir etishda gumon qilgan mehmonlarga xizmat ko‘rsatmaslik huquqiga ega bo‘lishi mumkinligi haqidagi hujjat loyihasi joylashtirildi. Bu haqda “Gazeta.uz” xabar berdi.\n\nLoyihada mehmonxonalarga oila va voyaga yetmaganlarni himoya qilish, fuqarolar hayoti, sog‘lig‘i, qadr-qimmatini saqlashga xizmat qiluvchi ijtimoiy qadriyatlarga zid xatti-harakatlarni sodir etishda asosli gumonlar bo‘lgan taqdirda, mehmonxona xizmatlarini ko‘rsatishdan bosh tortish hamda bu haqda ichki ishlar organlarini xabardor qilish huquqini berish ko‘zda tutilgan.\nHujjatda “asosli gumon qilish” va “g‘ayriaxloqiy harakatlar” tushunchalariga izoh berilmagan va ularni qo‘llash masalasini hal etish, balki mehmonxona egalari ixtiyoriga qoldirilgan.\nAyni paytda, xuddi shu bandning o‘zida mehmonxona xizmatlari jismoniy shaxslarning yashash joyi (propiskasi), fuqaroligi, qarindoshlik yoki nikoh munosabatlari va shaxsi hayot huquqini cheklovchi boshqa omillardan qat’i nazar taqdim etilishi shartligi belgilangan.\nXuddi shunday qoida prezident Shavkat Mirziyoyevning 5-yanvardagi “Turizm sohasini jadal rivojlantirish bo‘yicha chora-tadbirlar to‘g‘risida”gi qarorida ham o‘rin olgan. Unda bu kabi cheklovlar qonunchilikka zid ekani ko‘rsatib o‘tilgan.", "category": "Mahalliy", "title": "O‘zbekiston mehmonxonalari axloqsizlikda gumon qilingan tashrifchilarga xona berishni rad etishi mumkin", "date": "01/23/2019", "url": "https://daryo.uz/2019/01/23/o%ca%bbzbekiston-mehmonxonalari-axloqsizlikda-gumon-qilingan-tashrifchilarga-xona-berishni-rad-etishi-mumkin/"}
{"content": "Lola o‘zining Instagram’dagi rasmiy sahifasida tez kunlarda audio ertak yozilgan disk taqdim etishini ma’lum qildi. Bu haqda “Darakchi” xabar qilmoqda.\n\n“Farzandingiz aqlli, mehribon, sahiy, rahmdil bo‘lib ulg‘ayishini istasangiz unga ko‘proq ertaklar o‘qib bering. Azizlarim, siz bilan sehrli yangilikni bo‘lishishga shoshilaman. Yangi yil arafasida bolajonlarga o‘zimning ilk ‘12 oy’ (‘12 mesyatsev’) audio kitobimni taqdim etaman”, ― dedi Lola.\nAudio kitob o‘zbek va rus tillarida yozilgan bo‘lib, uning taqdimoti 27-dekabr kuni bo‘lib o‘tishi ma’lum qilingan.\n“Mazkur kitobni yaratishda yordam bergan Discovery do‘konlar tarmog‘iga, Sound Mastering uchun Sarvarga, musiqiy sayqal uchun Ubaydulla Karimovga minnatdorchilik bildiraman. Ovoz yozishda sabr uchun alohida minnatdorchiligimni Aleksandr Xvan va Doniyor Abdullaxonovga izhor etaman”, ― deydi ijodkor.", "category": "Madaniyat", "title": "Lola farzandingizga ertak aytib beradi", "date": "12/25/2015", "url": "https://daryo.uz/2015/12/25/lola-farzandingizga-ertak-aytib-bermoqchi/"}
{"content": "Futbol bo‘yicha O‘zbekiston Oliy Ligasida 20-tur bellashuvlari start oldi. 7-sentabr kuni uning doirasida 4 ta uchrashuv bo‘lib o‘tdi.\n\nKunning markaziy o‘yinida Vadim Abramov boshqaruvidagi “Neftchi” buxoroliklarni qabul qilib, 1:2 hisobida mag‘lub bo‘ldi. G‘alaba goli so‘nggi soniyada kiritildi.\nVadim Abramov O‘zbekiston milliy terma jamoasini boshqargan bir vaqtda, “Buxoro” ustozi Ulug‘bek Baqoyev uning qo‘l ostida to‘p surgandi. Oradan vaqt o‘tib, Baqoyev ustozini taslim qildi. Abramov esa chempionatning 7 ta o‘yinidan buyon g‘olib chiqish nima ekanini bilmaydi.\nMazkur turda Igor Shkvirin boshqaruvidagi “So‘g‘diyona” klubi 4 ta gol urishga erishdi. Shu tariqa jizzaxliklar Shkvirin tashrifidan buyon ilk bor zafar quchdi.\nO‘zbekiston Oliy Ligasi\n 20-tur o‘yinlari\n 7-sentabr, payshanba\nGollar: Shahzod Shaymanov, 25-pen (1:0). Nemanya Yovanovich, 28 (1:1). Zafar To‘rayev, 58 (2:1).\nGollar: Vladimir Bayenko, 39 (0:1). Muzaffar Muzaffarov, 69 (1:1). Azamat Allaniyozov, 90+3 (1:2).\nGollar: Ixtiyor Toshpo‘latov, 7 (0:1). Elbek Ravshanov, 9 (1:1). Elbek Ravshanov, 49 (2:1). Ixtiyor Toshpo‘latov, 53 (2:2). Sanjar Rashidov, 64 (2:3). Sanjar Rashidov, 85 (2:4).\n8-sentabr, juma\n“Lokomotiv” — “Sho‘rtan”\n“Qizilqum” — “Bunyodkor”\n“Nasaf” — “Olmaliq”\n9-sentabr, shanba\n“Metallurg” — “Paxtakor”\n", "category": "Sport", "title": "Oliy Liga. Vadim Abramov mag‘lubiyatli seriyasini davom ettirdi. Shkvirinda pochin g‘alaba", "date": "09/08/2017", "url": "https://daryo.uz/2017/09/08/oliy-liga-vadim-abramov-maglubiyatli-seriyasini-davom-ettirdi-shkvirinda-pochin-galaba/"}
{"content": "Mozilla hamda Intex Technologies kompaniyalari hamkorlikda Firefox operatsion tizimida ishlaydigan Cloud FX smartfonini taqdim etdi. Bu haqda Mail.Ru ma’lumotiga asoslanib “Parol” nashri xabar berdi.\n\nSmartfon Hindistonda 33 dollardan sotilmoqda. Ushbu smartfonda 3,5 dyuym 480×320 pikselli displey, 1 GGs chastotaga ega bir yadroli Spreadtrum protsessori, 2 megapikselli kamera, 128 Mb tezkor va 4 gigabaytgacha kengaytirish mumkin bo‘lgan 256 Mb ichki xotira, 1250 mA·soat quvvatga ega batareya o‘rnatilgan.\nUnda GPS yoki 3G yo‘q, internetga Wi-Fi yoki EDGE moduli orqali ulanadi. U ikki SIM-kartali smartfon bo‘lib, o‘lchamlari 115,9×62×11,8 millimetrni, og‘irligi esa 104 grammni tashkil etadi.\n\nShuningdek, bugungi kunda Firefox operatsion tizimida ishlaydigan smartfonlar yuklab olishi mumkin bo‘lgan 1000 ta dastur mavjud.\nGoogle kompaniyasi ham Hindistonda keyingi haftadan Android One loyihasi asosida arzon smartfonlarini taqdim etishi mumkin. Biroq, Android One smartfonlarining narxi 115–165 dollar bo‘lishi kutilmoqda.", "category": "Texnologiyalar", "title": "Mozilla kompaniyasi 33 dollardan sotiladigan smartfonini taqdim etdi", "date": "08/26/2014", "url": "https://daryo.uz/2014/08/26/mozilla-kompaniyasi-33-dollardan-sotiladigan-smartfonini-taqdim-etdi/"}
{"content": "Taniqli qo‘shiqchi Ledi Gaga Bokudagi birinchi Yevropa o‘yinlari ochilish marosimida chalgan royal ikki mingdan ziyod gullar bilan bezatildi, deya xabar bermoqda “TASS”.\n\nFortepianoni bezagan Ozarbayjondagi eng mashhur gulchilardan biri Dmitriy Turkan so‘zlariga ko‘ra, gullar so‘lib qolmasligi uchun ularning har biri alohida probirkaga joylangan.\nKompozitsiyaga chinnigul, klematis, sallagul, atirgul, shabbo‘y, passiflora, evkalipt kabi gullar kirdi.\nAvvalroq Ledi Gaga 12-iyun, juma kuni birinchi Yevropa o‘yinlari ochilishida chiqish qilishidan avval bir necha kun davomida maxfiy ravishda Bokudagi mehmonxonalardan birida istiqomat qilgani xabar berilgan edi.\nOchilish marosimida xonanda Jon Lennonning Imagine qo‘shig‘ini ijro etdi. Ledi Gaganing marosimdagi qatnashuvi kutilmagan hodisa bo‘ldi, chunki marosim dasturida uning ishtiroki qayd etilmagan edi.", "category": "Madaniyat", "title": "Ledi Gaga Bokudagi Yevropa o‘yinlari ochilish marosimida chalgan royal 2 mingta gul bilan bezatildi", "date": "06/20/2015", "url": "https://daryo.uz/2015/06/20/ledi-gaga-bokudagi-yevropa-oyinlari-ochilish-marosimida-chalgan-royal-2-mingta-gul-bilan-bezatildi/"}
{"content": "23-dekabr, juma kuni Rossiyaning Birinchi kanalida “Golos” loyihasi beshinchi mavsumining yarim final bosqichi bo‘lib o‘tdi va finalchilar aniqlandi.\n\nUshbu loyihada Polina Gagarina jamoasida ishtirok etayotgan o‘zbekistonlik Sardor Milano Sara Braytmanning Il Mio Cuore Va qo‘shig‘ini ijro etdi.\n\nBu qo‘shiq Selin Dionning My Heart Will Go On taronasining italyancha varianti hisoblanadi. Selin Dion ijrosidagi qo‘shiqning originali Jeyms Kemeronning “Titanik” filmining asosiy saundtreki hisoblanadi. Bu qo‘shiq “Oskar”, “Oltin globus” va to‘rtta “Gremmi” bilan taqdirlangan.\nSardorning raqibi Mixail Jitov “Babushka” qo‘shig‘ini ijro etdi.\nPolina Gagarina o‘z ovozining 60 foizini Sardorga, 40 foizini Mixailga berishga qaror qildi. Maxsus raqamga SMS yuborgan va qo‘ng‘iroq qilgan teletomashabinlarning ham yarmidan ortig‘i o‘zbekistonlik xonandaga ovoz berdi va Sardor “Golos”ning finaliga chiqdi.\n\n“Golos” finali 30-dekabr kuni bo‘lib o‘tadi. Unda Sardor Milanoga Dima Bilan jamoasidan qirg‘izistonlik Qayrat Primberdiyev, Leonid Agutin jamoasidan Darya Antonyuk va Grigoriy Leps jamoasidan Aleksandr Panayotov raqiblik qiladi.\nEslatib o‘tamiz, Sardor birinchi bosqichdan so‘ng o‘ziga Dima Bilanni ustozlikka tanlagandi. Ammo “battl”da Dima Bilan o‘z jamoasida uni qoldirishni istamadi va Milanoni Polina Gagarina o‘z jamoasiga oldi.\nSardor 2015-yilda Rossiyadagi boshqa bir loyiha — “Glavnaya ssena”da qatnashib, unda g‘oliblikni qo‘lga kiritgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Sardor Milano “Golos” loyihasi finaliga chiqdi", "date": "12/24/2016", "url": "https://daryo.uz/2016/12/24/sardor-milano-golos-loyihasi-finaliga-chiqdi/"}
{"content": "Ilk bor Markaziy Osiyoda Huawei innovatsiyalari kuni 14-noyabrda Qozog‘iston poytaxti Ostonada bo‘lib o‘tdi. Ushbu tadbir Huawei kompaniyasi butun dunyoda o‘tkazadigan asosiy tadbirlardan biri bo‘lib, uning asosiy maqsadi — universitetlar va sanoatning o‘zaro hamkorligini mustahkamlash, sanoatning turli tarmoqlarida raqamli transformatsiyani ilgari surishda innovatsion uslublardan foydalanish va eng yaxshi raqamli Ipak yo‘lini yaratishdan iborat.\n\nInnovatsiyalar kunining mavzusi – “Raqamli Ipak yo‘lini tadqiq etish”. Tadbirga 150 dan ziyod sanoat elitasi, jamoat arboblari, davlat idoralari vakillari, tahlilchilar, olimlar va Yevrosiyoning 11 davlatidan OAV vakillari taklif etilgan. Muloqot uchun ochiq platforma yaratish, axborot kommunikatsion texnologiyalar bilan mamlakatlarining iqtisodiy rivojlanishi o‘rtasidagi aloqani, industrial innovatsiyalar va muvaffaqiyatli loyihalarni chuqurroq o‘rganish uchun tadbir asosiy ma’ruza, panel diskussiyalar va ko‘rgazmani o‘z ichiga oladi.\n\nBugun ishlab chiqarishning har bir jabhasi raqamli o‘zgarishlarni boshdan kechirmoqda. Raqamli industriyaning tezkor rivojlanishi ortidan moliya, transport, sanoat tarmoqlari, davlat loyihalari va boshqa tarmoqlarni yangilanib, hayotimiz va ishlab chiqarish modeli o‘zgaradi.\nBulutli hisoblash, katta ma’lumotlar, sun’iy idrok va buyumlar interneti kabi yangi texnologiyalar mamlakatlarning iqtisodiy o‘sishiga va tarmoqlarning raqamli transformatsiyasiga muhim ko‘mak bo‘ldi.\n\nHuawei kompaniyasi chop etgan “Huawei tarmoq o‘zaro hamkorligining Global indeksi — 2017” (Global Connectivity Index — GCI) tadqiqotlar natijasiga muvofiq, global raqamli iqtisodiyot taraqqiyoti tezlashmoqda va 2015-yilga nisbatan GCI umumiy balli 4 punktga o‘sdi. Bu esa AKT iqtisodiy o‘sishning muhim harakatlantiruvchi kuchiga aylanayotganini ko‘rsatadi. Hisobot mualliflarining xulosasiga ko‘ra, 2017-yildan 2025-yilgacha AKT infratuzulmasiga kapital qo‘yilmalarining yiliga 10 foizga ortishi boshqa sohalarda ko‘p karralik o‘sish berishi mumkin. AKT infratuzulmasiga kiritilayotgan har bir qo‘shimcha dollar bugunning o‘zida YaIMning 3 dollarlik o‘sishi bilan o‘zini oqlashi mumkin.\n\nRaqamli transformatsiya jarayonida birorta ham kompaniya “yakkalanib” qolmaydi, umumiy muvaffaqiyatga yetish uchun raqamli transformatsiyaning yangi ekotizimida ishtirok etish zarur. Huawei innovatsiyalari kunida raqamli transformatsiyaning chaqiriqlari va imkoniyatlari, yirik industrial loyihalar yaratish va sanoat ekotizimini shakllantirish muhokama qilinadi. Tadbirda energetika, transport, moliya, telekommunikatsiya tarmoqlarining rahbarlari ishtirok etib, o‘z tajribalari bilan o‘rtoqlashishi va raqamli transformatsiya sohasidagi siljishlar haqida so‘zlab, “Raqamli Qozog‘iston” qurilishida erishilgan yutuqlarni ko‘rsatishi kutilmoqda.\nIntellektual jamiyatning mavhum kelajagini o‘rganishda iste’dodlar muhim rol o‘ynaydi. Kelajakda Huawei Markaziy Osiyo mintaqasidagi universitetlar va ilmiy-tadqiqot tashkilotlari bilan mintaqada raqamli transformatsiyani tezlashtirish uchun intellektual ko‘mak ko‘rsatish maqsadida hamkorlik o‘rnatish niyatida.\nShu bilan birga kelasi yil Huawei Qozog‘istonda ilk bor “Kelajak urug‘lari” (Seeds for the Future) global dasturini ishga tushirib, AKT industriyasi rivojlanishiga urug‘ sochadi. Ushbu loyiha universitetlar talabalariga o‘z kasbiy ko‘nikmalarini oshirish, xalqaro nigohni kengaytirishga keng imkoniyat yaratib, ularni intellektual jamiyat kelajagini harakatlantiruvchi kuni o‘rganish va tadqiq qilishga ilhomlantiradi.\nReklama huquqi asosida", "category": "Texnologiyalar", "title": "Markaziy Osiyoda Huawei innovatsiyalari kuni: Raqamli Ipak yo‘lini tadqiqotlar yoritadi", "date": "11/17/2017", "url": "https://daryo.uz/2017/11/17/markaziy-osiyoda-huawei-innovatsiyalari-kuni-raqamli-ipak-yolini-tadqiqotlar-yoritadi/"}
{"content": "FIFA referisi Ravshan Ermatov xonanda Ulug‘bek Rahmatullayevga o‘z dastxati tushirilgan to‘pni sovg‘a qildi. Bu haqda “Darakchi” gazetasi xabar bermoqda.\n\nTaniqli hakam sovg‘a qilgan to‘p bilan birga tushgan suratini Instagram’dagi sahifasiga joylashtirgan xonanda: “Juda katta sovg‘a bo‘ldi. Rahmat”, — deya minnatdorchilik bildirgan.\nRavshan Ermatov to‘pda: “Ulug‘bek ukamga esdalik uchun!”, — deya 27-oktabr kuni dastxat qoldirgan.", "category": "Madaniyat", "title": "Xonanda Ulug‘bek Rahmatullayev FIFA referisi Ravshan Ermatovdan “juda katta sovg‘a” oldi", "date": "11/09/2015", "url": "https://daryo.uz/2015/11/09/xonanda-ulugbek-rahmatullayev-fifa-referisi-ravshan-ermatovdan-juda-katta-sovga-oldi/"}
{"content": "Kecha, 23-sentabr kuni AKT Haftaligi doirasida, Toshkentdagi Xalqaro biznes markazida AKT Sammit 2014 – axborot-kommunikatsiya texnologiyalari bo‘yicha sammit bo‘lib o‘tdi. Bu haqda UzDaily xabar berdi.\n\nAxborot-kommunikatsiya texnologiyalari (AKT) bo‘yicha sammit har yili O‘zbekiston hamda yaqin va uzoq xorijdagi o‘zaro aloqa va hamkorlik munosabatlarini o‘rnatish, AKT sohasidagi eng so‘nggi yutuqlar bilan tanishish va soha taraqqiyotiga oid dolzarb masalalar muhokamasidan manfaatdor bo‘lgan sohaning asosiy ishtirokchilarini bir joyga jamlaydi.\nAKT Sammit 2014 da “Davlat sektorida AKT”, “Biznesda AKT”, “Internet va axborot resurslari” kabi uchta asosiy yo‘nalish bo‘yicha ma’ruzalar taqdim etildi. Sammit doirasidagi ma’ruzalarning asosiy mavzulari sohadagi boshqaruv siyosatidagi tendensiyalar va asosiy o‘zgarishlar, AKTni rivojlantirish milliy dasturlarini amalga oshirishdagi yutuqlar va muammolar, jamiyat hayotining turli yo‘nalishlarida AKTni tatbiq etish tajribalari, infratuzilma rivojlanishi va boshqa dolzarb masalalarni qamrab oldi.\nTadbir yakunida tavsiyalar va Sammit Rezolyutsiyasi qabul qilindi.\nBu yil AKT Sammit ishida O‘zbekiston, AQSh, Janubiy Koreya, Rossiya va boshqa mamlakatlardan kelgan 600 ga yaqin delegatlar qatnashdilar. Ular orasida BMT Taraqqiyot dasturi, Aloqa sohasidagi mintaqaviy hamdo‘stlik tashkiloti, KISA kabi xalqaro tashkilotlar, Microsoft, Softline International, LG kabi jahonning yetakchi kompaniyalari vakillari mavjudligi tadbirning xalqaro mavqeyi yuqori ekanligidan dalolat beradi.", "category": "Texnologiyalar", "title": "Toshkentda axborot-kommunikatsiya texnologiyalari bo‘yicha an’anaviy sammit bo‘lib o‘tdi", "date": "09/24/2014", "url": "https://daryo.uz/2014/09/24/toshkentda-axborot-kommunikatsiya-texnologiyalari-boyicha-ananaviy-sammit-bolib-otdi/"}
{"content": "Afg‘onistonda AQSh rahbarligidagi koalitsiya kuchlari qo‘mondoni amerikalik general Jon Kempbell NATOga a’zo mamlakatlar qo‘mondonlari Qobulda doimiy baza ochishni rejalashtirayotganini ma’lum qildi, deb yozadi “Gazeta.ru”.\n\n“Mamlakatlar Afg‘onistonga yordam berishi mumkin bo‘lgan sohalarni ko‘rib, ushbu ko‘makni taqdim etmoqchi bo‘ladi. Biroq ta’sis etiladigan NATO bazasi ushbu yordamni boshqarib turadi”, — dedi general.\nKempbell ta’kidlashicha, baza boshqaruviga fuqarolik hukumati vakillari jalb etilsa-da, harbiy kontingent xavfsizlik maqsadlarida qoladi.", "category": "Dunyo", "title": "AQSh va NATO Afg‘onistonda doimiy baza ochadi", "date": "05/25/2015", "url": "https://daryo.uz/2015/05/25/aqsh-va-nato-afgonistonda-doimiy-baza-ochadi/"}
{"content": "Avstriyada farrosh robot oshxona plitasida o‘zini-o‘zi kuydirib yubordi, deya xabar bermoqda Daily Mail nashri.\n\nMa’lum bo‘lishicha, uy egasi robotga stol ustidagi ushoqlarni tozalab olish buyrug‘ini bergan. Buyruq bajarilgach, robotni o‘chirib, o‘sha yerda qoldirgan. Xo‘jayini xotini va bolalari bilan chiqib ketgach, robot qayta yongan va stolga yondosh turgan plita ustiga o‘tib, o‘sha yerda turavergan. Avtomatik ravishda yongan plita robotni kuydirib yuborgan.\n\nRobotning egasi qaytib kelganida uyning tutun bilan to‘lganini ko‘rib, zudlik bilan o‘t uchiruvchilarga xabar berganini ma’lum qildi. Chiqib ketayotganida robotning o‘chiq turganini ishonch bilan ta’kidlayotgan uy egasi, uning qanday qilib qayta yonib, plita ustiga o‘tib olganidan xabari yo‘qligini bildirmoqda.\nAvstriya OAVlari hodisaga “robotning o‘z joniga qasd qilishi” deya nom berib, buni tinmay tozalayverishdan bezor bo‘lgani natijasida amalga oshirganini taxmin qilmoqda.\nFarrosh robotning egasi uni ishlab chiqargan kompaniyani ishonchsiz qurilma sotgani uchun sudga berish niyati borligini bildirdi.", "category": "Texnologiyalar", "title": "Tarixda birinchi marta robot o‘z joniga qasd qildi", "date": "11/15/2013", "url": "https://daryo.uz/2013/11/15/tarixda-birinchi-marta-robot-oz-joniga-qasd-qildi/"}
{"content": "Yozda salqin xonada uxlash uchun konditsionerdan foydalanish mumkin, ammo quyidagi 7 gadjetni e’tibordan chetda qoldirish yaxshi emas. Chunki ular orasida sizni hayratga soladiganlari ham bor.\nBu yostiq matosi yostig‘ingizni shunday sovutadiki, uxlaganda hech ham terlamaysiz. Shuningdek ushbu gadjet Amazon internet-do‘konida eng ko‘p sotiladigan mahsulot hisoblanadi. Narxi: 37,50$\n\nBu matras Beautyrest tomonidan ishlab chiqarilgan bo‘lib, yotoq joyida harorat oshib ketishidan saqlaydi. Narxi: 299,99 – 699,99$\n\nBu kelajak ventilyatori bo‘lib, uni stol ustiga o‘rnatish va umuman shovqinsiz salqin havodan bahramand bo‘lish mumkin. Narxi: 234,97$\n\nEng kichik va arzon narxdagi ventilyator loyihasi. Uning havo purkagichini istalgan tomonga yo‘naltirib qo‘yish mumkin. Narxi: 59,99$\n\nBu yopinchiq yordamida yotoq temperaturasini o‘zgartirish mumkin. Undan ham isitish, ham sovutish maqsadida foydalansa bo‘ladi. Narxi: 499$\n\nUshbu qurilma yotoq osti bo‘ylab salqin havo yo‘naltirish uchun mo‘ljallangan. U tovushsiz ishlashi va uning havo tezligini o‘zgartirish mumkinligi ahamiyatga molik. Narxi: 79,95$\n\nYarim tunda uyg‘onish va issiq havoda muzdek ichimlik ichishni istovchilar uchun mo‘ljallangan ushbu idish ikki qavat qoplama bilan himoyalangan. Qoplamalar o‘rtasida esa ichimlikni muzdek saqlovchi maxsus gel o‘rnatilgan. Shu bois ushbu idishdagi ichimlik soatlab muzdek saqlanishi mumkin. Narxi: 17,99$\n\nMashable nashrida e’lon qilingan yuqoridagi qurilmalardan qaysilari sizga yoqdi?", "category": "Texnologiyalar", "title": "Issiq yoz tunida muzdek uxlashingizga yordam beruvchi 7 qurilma", "date": "06/28/2014", "url": "https://daryo.uz/2014/06/28/issiq-yoz-tunida-muzdek-uxlashingizga-yordam-beruvchi-7-qurilma/"}
{"content": "Buyuk Britaniya ommaviy axborot vositalarida futbol bo‘yicha Angliya Premyer ligasi 1-tur o‘yinlari haqida ma’lumot tarqalib ketdi.\n\nMirror’ning ma’lum qilishicha, bu haqidagi ma’lumot aslida 13-iyun kuni rasman e’lon qilinishi kerak edi.\nMazkur musobaqaga 10-avgust kuni start beriladi. Shu kuni 7 ta uchrashuv bo‘lib o‘tadi.\nAPL\n1-tur bahslari\n10-avgust\n“Tottenhem”—“Norvich”\n“Bornmut”—“Sheffild Yunayted”\n“Kristal Pelas”—“Arsenal”\n“Everton”—“Nyukasl”\n“Sauthempton”—“Chelsi”\n“Uotford”—“Vest Hem”\n“Byornli”—“Liverpul”\n11-avgust\n“Aston Villa”—“Lester”\n“Manchester Yunayted”—“Brayton”\n12-avgust\n“Vulverhempton”—“Manchester Siti”", "category": "Sport", "title": "OAVda APL 1-tur o‘yinlarining taqvimi e’lon qilindi", "date": "06/12/2019", "url": "https://daryo.uz/2019/06/12/oavda-apl-1-tur-oyinlarining-taqvimi-elon-qilindi/"}
{"content": "14-yanvar, dushanba kuni futbol bo‘yicha Osiyo Kubogi—2019 musobaqasining 3-turiga start beriladi.\n\n“A” guruhida 2 ta uchrashuv bo‘lib o‘tadi.\nBAA terma jamoasi Tailand termasi bilan bahsga kirishsa, Hindiston terma jamoasi Bahrayn termasi bilan kuch sinashadi.\nO‘yinlar Toshkent vaqti bilan soat 21:00 da start oladi.\nOsiyo Kubogi—2019\n“A” guruhi, 3-tur\n14-yanvar, dushanba", "category": "Sport", "title": "Osiyo Kubogi—2019. Bugun 3-tur boshlanadi", "date": "01/14/2019", "url": "https://daryo.uz/2019/01/14/osiyo-kubogi-2019-bugun-3-tur-boshlanadi/"}
{"content": "Professional tennischilarning haftalik yangi reytingi e’lon qilindi. WTA reytingini hamon katta farq bilan amerikalik Serena Uilyams boshqarib turibdi. Sinsinnati musobaqasi g‘olibasi 12721 ochkoga ega. Ushbu musobaqa finaliga qadar yetib borgan Simona Xalep rossiyalik Mariya Sharapovani ortda qoldirib ikkinchi o‘ringa chiqib oldi, deb xabar beradi “Olamsport.com”.\n\nO‘zbekistonning birinchi raqamli tennischisi Nigina Abduraimova 177-pog‘onadan 175-o‘ringa chiqib oldi. Sabina Sharipova esa o‘z o‘rnini bir pog‘onaga yomonladi. Endilikda u 209-o‘rinni egallab turibdi. Oqgul Omonmurodova bir pog‘onaga yuqorilab, 230-o‘ringa ko‘tarildi.\nWTA Reytingi\n2015-yil 24-avgust kungi holat:\n1 (1) Serena Uilyams (AQSh) 12721\n2 (3) Simona Xalep (Ruminiya) 6130\n3 (2) Mariya Sharapova (Rossiya) 6035\n4 (5) Karolin Voznyatski (Daniya) 4735\n5 (4) Petra Kvitova (Chexiya) 4526\n6 (6) Lyutsiya Shafarjova (Chexiya) 3550\n7 (9) Ana Ivanovich (Serbiya) 3500\n8 (7) Karolina Plishkova (Chexiya) 3335\n9 (8) Garbine Mugurusa (Ispaniya) 3245\n10 (10) Karla Suares-Navarro (Ispaniya) 3190\n...\n175 (177) Nigina Abduraimova 289\n209 (208) Sabina Sharipova 231\n230 (231) Oqgul Omonmurodova 194\n663 (662) Vlada Yaxshibarova 29\nIzoh: Qavs ichida tennischilarning o‘tgan haftadagi o‘rni berilgan", "category": "Sport", "title": "WTA reytingida Abduraimova 175, Sharipova esa 209-o‘rindan joy oldi", "date": "08/24/2015", "url": "https://daryo.uz/2015/08/24/wta-reytingida-abduraimova-175-sharipova-esa-209-orindan-joy-oldi/"}
{"content": "Markaziy harbiy okrug jangovar tayyorgarlik boshqarmasi tomonidan O‘zbekiston armiyasidagi eng katta va zamonaviy ko‘rinishga ega bo‘lgan dala o‘quv maydonlari reytingi tuzildi. Bu haqda harbiy jurnalist Kapitan G‘ayrat Madrahimov ma’lum qildi.\nUnga ko‘ra, hududi va zamon talablariga mosligi, aviatsiya hamda artilleriya qurollaridan o‘t ochish imkoniyatidan kelib chiqib, Markaziy harbiy okrug tasarrufidagi “Kattaqo‘rg‘on” poligoni birinchilikda e’tirof etiladi.\n\nKeyingi o‘rinda Jizzax viloyatidagi “Forish” tog‘ poligoni turadi. Bu yerda o‘tgan yilning o‘zida AQSh, Fransiya, Buyuk Britaniya, Hindiston, Rossiya, Turkiya, Pokiston hamda Xitoy qurolli kuchlari vakillari bilan 16 marta harbiy hamkorlik doirasida taktik va maxsus mashg‘ulotlar, treninglar o‘tkazildi. Shuningdek, 2019-yilda ilk bor O‘zbekiston mezbonlik qilgan “Armiya—2019” xalqaro armiya o‘yinlari bo‘lib o‘tdi.\n\n3-o‘rinda Janubi-g‘arbiy maxsus harbiy okrugiga qarashli “Buxoro” umumqo‘shin dala o‘quv maydoni turadi. Ushbu poligon kuchishlatar bo‘linmalar bilan hamkorlikda o‘quv mashqlar o‘tkazilishi uchun juda qulay hisoblanadi. Bu yerda har yili an’anaviy tarzda mutaxassisliklar bo‘yicha musobaqalar tashkil etiladi. Shimoli-g‘arbiy harbiy okrugining yagona “Nukus” poligoni 4-o‘rinni egalladi.\n\n\n\nReytingda 5-o‘rindan Sharqiy harbiy orkugdagi “Sho‘rsuv” va “G‘urumsaroy” dala o‘quv maydoni joy oldi. Ular qulay joylashuvi hamda parashyutdan sakrash mashqlarining ko‘p o‘tkazilishi bilan ajralib turadi. “G‘urumsaroy” poligonida 2019-yilda dunyo standartlariga to‘la javob beradigan 20,7 milliard so‘mlik qurilish ishlari amalga oshirildi. Qashqadaryo viloyatida joylashgan “Muborak” va “Nuriston” dala o‘quv maydonlari 6 va 7-o‘rinlarni band etdi. “Termiz” poligoni esa 8-o‘ringa munosib deb topildi.\n\n\n\n\nToshkent harbiy okrugidagi “Chirchiq” poligoni harbiy paradlar o‘tkazilishi bilan alohida ajralib turadi. Shu bilan birga, mazkur poligon 3 ta oliy harbiy bilim yurti kursantlari, Mudofaa vazirligi markaziy apparati, Chirchiq garnizoni harbiy xizmatchilari hamda kuch tuzilmalarning bo‘linmalarini harbiy amaliy tayyorgarlik bilan shug‘ullanishi uchun xizmat qilmoqda.\n\n\n\n\nQurolli Kuchlar bo‘yicha eng ixcham hamda harbiy amaliy mashg‘ulotlar olib borishda o‘quv joylarining keng qamrovligi jihatidan Samarqand garnizonidagi “Sazagan” poligoni ushbu reyting o‘ntaligidan joy oladi. Mazkur dala o‘quv maydonining rasman ochilish marosimi 2020-yilning 14-mart kuniga rejalashtirilgan.\n", "category": "Mahalliy", "title": "O‘zbekiston armiyasidagi eng katta va zamonaviy ko‘rinishga ega poligonlar o‘ntaligi tuzildi (foto)", "date": "03/05/2020", "url": "https://daryo.uz/2020/03/05/ozbekiston-armiyasidagi-eng-katta-va-zamonaviy-korinishga-ega-poligonlar-ontaligi-tuzildi-foto/"}
{"content": "2018-yilning yanvar – sentabrida O‘zbekiston Respublikasi yalpi ichki mahsulot (YаIM) hajmi joriy narxlarda 244 343,7 milliard so‘mni tashkil etdi, deb yozadi O‘zA.\n\nDastlabki ma’lumotlarga ko‘ra, 2018-yilning yanvar – sentabrida O‘zbekiston Respublikasi yalpi ichki mahsulot (YаIM) hajmi joriy narxlarda 244 343,7 milliard so‘mni tashkil etdi va o‘tgan yilning mos davri bilan taqqoslaganda 5,2 foizga o‘sdi. YаIM deflyatori indeksi 2017-yilning yanvar – sentabridagi narxlarga nisbatan 131,6 foizni tashkil etdi.\nYanvar – sentabrda YаIMning fizik hajmi va deflyatori indekslari dinamikasi quyidagi ma’lumotlar bilan ifodalanadi.\n(o‘tgan yilning mos davriga nisbatan, % da)\n\nAholi jon boshiga hisoblangan YаIM 7 433 so‘mni tashkil etdi va bu ko‘rsatkich o‘tgan yilning mos davriga nisbatan 3,5 foizga yuqoridir.", "category": "Mahalliy", "title": "O‘zbekistonda yalpi ichki mahsulot hajmi o‘sdi", "date": "10/29/2018", "url": "https://daryo.uz/2018/10/29/ozbekistonda-yalpi-ichki-mahsulot-hajmi-osdi/"}
{"content": "Bugun Rossiyaning Chelyabinsk shahrida dzyudo bo‘yicha jahon chempionatining tantanali ochilish marosimi bo‘lib o‘tadi. 31-avgustga qadar davom etadigan chempionatda shaxsiy hisobda 14 ta, jamoaviy yo‘nalishda ikkita medallar jamlanmasi o‘ynaladi, deb xabar bermoqda “Olamsport”.\n\nYilning nufuzli musobaqasida 110 davlatdan 388 nafar erkak, 251 ayol dzyudochilar tatamiga chiqadi. Ular qatorida to‘liq tarkibdagi O‘zbekiston terma jamoasi a’zolari ham bor. Andrey Shturbabin bosh murabbiyligidagi o‘zbekistonlik dzyudochilar so‘nggi yig‘inni Chirchiq shahrida o‘tkazadi.\nJahon chempionatining tantanali ochilish marosimida Rossiya Federatsiyasi Prezidenti Vladimir Putin hamda taniqli aktyor Jeyson Stetxem ishtirok etadi.", "category": "Sport", "title": "Bugun Rossiyaning Chelyabinsk shahrida dzyudo bo‘yicha jahon chempionati boshlanadi", "date": "08/25/2014", "url": "https://daryo.uz/2014/08/25/bugun-rossiyaning-chelyabinsk-shahrida-dzyudo-boyicha-jahon-chempionati-boshlanadi/"}
{"content": "“Daryo” o‘tayotgan haftada dunyo matbuotida keng yoritilgan, ko‘pchilikning qiziqishiga sabab bo‘lgan maqolalar sharhiga to‘xtalib o‘tadi.\nBRIKSning mohiyati nima?\nBRIKS qisqartmasi Braziliya, Rossiya, Hindiston, Xitoy va Janubiy Afrika Respublikasi o‘rtasida tuzilgan iqtisodiy tashkilotni anglatadi. Bu davlatlarning to‘rttasi dunyoda AQSh yetakchiligiga qarshi harakat qilayotgan avtoritar davlatlar sirasiga kiradi. Bular Si Szinpin, Vladimir Putin, Jair Bolsanaro va Narendra Modilardir. Xo‘sh, ularni nima birlashtiradi?\nThe Bloomberg nashrining yozishicha, BRIKS alohida moliyaviy ahamiyatga ega emas, ammo uning siyosiy ahamiyati kattadir.\n\nUlarning turli darajadagi iqtisodiy o‘sish sur’ati ham muhim emas, ammo bu tashkilot a’zolari o‘zgarib borayotgan dunyoda siyosiy jihatdan birlashgani muhimdir. Asr boshidan beri Xitoy va Hindiston rivojlanishning yuqori darajasini qayd qilib kelmoqda. Rossiya va Janubiy Afrika 2005-yildagi, Braziliya 2010-yildagi iqtisodiy inqirozlar sabab rivojlanish borasida past ko‘rsatkichlarni namoyon etmoqda. Albatta, bu davlatlar asr boshidan beri o‘z qudratini sezilarli darajada mustahkamlab oldi. Ammo bu asosan Xitoy va Hindiston hissasiga to‘g‘ri kelmoqda. Rossiya, Braziliya va Janubiy Afrika Respublikasining ishlab chiqarishdagi hajmi 2000-yildagidan ancha pasaydi.\nBesh mamlakatning iqtisodiy modellari va siyosati ham turlicha bo‘lgani sababli ularning kredit reytinglari ham bir-birinikidan tubdan farq qiladi. Ammo shunda ham ular dunyo siyosatiga ta’sir etishda muhim o‘rin tutib kelmoqda.\nS&P Golden Ratings iqtisodiy tahlili jadvaliga ko‘ra, Xitoy kredit reytingida A+ reytingga ega bo‘lib to‘rt pog‘ona yuqoriladi. BRIKSning qolgan a’zolari: Rossiya va Hindiston Xitoydan besh pog‘ona pastda bo‘lsa, Janubiy Afrika Respublikasi yeti pog‘ona, Braziliya sakkiz pog’ona pastda qolmoqda.\nSiyosiy ta’sir borasida gap ketganda BRIKS faoliyati “Katta yigirmatalik” (G20), “Katta yettilik” (G7) faoliyatidan samaraliroq kechmoqda. G7 biror-bir masalada bir to‘xtamga kela olmayotgan bo’lsa, G20 moliyaviy masalalarda kelajak haqida qayg‘urmoqda.\nBu orada BRIKS davlatlari bir-birini yaxshi anglab harakatlanayotgan, kerak bo‘lganda bir-biriga ko‘mak berayotgan siyosiy guruhga aylanib ulgurdi. BRIKSga a’zo mamlakatlar har yili sammit o‘tkazmoqda. Navbatdagi sammit noyabr oyida Braziliyada o‘tkazilishi belgilangan. Xalqaro moliyaviy tashkilotlarda rahbarlik maqomini egallay olmay kelgan bu davlatlar rivojlanayotgan dunyoda turli infratuzlimalarni moliyalash maqsadida o‘z taraqqiyot bankini tashkil etdi. Mazkur bank o‘z faoliyatini boshlaganidan to‘rt yil o‘tib, kredit berish mablag‘larini 10,2 milliard dollarga yetkazdi. Bu katta mablag‘ bo‘lmasa-da, ammo yangi taraqqiyot bankining to‘langanlik ko‘rsatkichi bo‘yicha boshqa xalqaro banklarnikidan havas qilsa arzigulik.\nXalqaro munosabatlarda iqtisodiy qudrat hal qiluvchi, lekin mamlakatning qudratli sanalishi uchun bu yagona mezon emas. Rossiyaning harbiy qudrati va uning tavakkalga tayyorligi avtoritar rejim bo‘g‘ib yotgan samarasiz iqtisodiyotga qaramasdan uni dunyoviy ahamiyatga molik o‘yinchiga aylantirmoqda. Braziliya va Janubiy Afrika Respublikasi o‘z iqtisodiyotlarini uquvsizlik bilan boshqaraytganiga qaramay, mintaqalaridagi yetakchi davlat bo‘lib qolmoqda. Shundan ham S&P Golden Ratings o‘z tahlillarida BRIKSning  siyosiy ahamiyatiga urg‘u bermoqda.\nBu mamlakatlar Osiyo va Afrikaning zich joylashgan aholiga ega va tez rivojlanayotgan mamlakatlari singari dunyo moliyaviy tizimida autsayderlar bo‘lib qolmoqda. Bu tizimda AQSh va Yevropa ishlab chiqarish darajasi qisqarib borayotgan bo‘lsa-da, rahbarlik qilishda davom etmoqda. Raqobat esa davom etaveradi, BRIKS mamlakatlari ham dunyo siyosatiga ta’sir o‘tkazishda davom etadi.\nMasjidlar diplomatiyasi\nMisrda chop etiladigan Noon Post nashri musulmon mamlakatlarida mashhur bo‘lib borayotgan masjidlar diplomatiyasi haqida maqola chop etdi. Nashr mualliflari nazarida musulmon mamlakatlari masjidlar orqali ta’sir doirasini xorijda yoyishga intilmoqda. Bu esa diplomatiyaga yangi atama – masjidlar diplomatiyasini kiritdi.\nTurkiya va Usmonlilar saltanati sog‘inchi\nErdo‘g‘on rahbarligidagi Adolat va taraqqiyot partiyasi hokimiyat tepasiga kelmasdan avval Turkiya hukumati chet el naryoqda tursin, mamlakat ichkarisida ham masjid qurishga qiziqmas edi. Hozir esa bu masalaga yondashuv o‘zgardi va karvon yo‘lga tushdi.\n\nUsmonlilar saltanati vorisi sifatida Turkiya diniy masalalar bilan shug‘ullanadigan jamiyatlarni qo‘llay boshladi: Lotin Amerikasidan tortib Osiyo va Afrikagacha bo‘lgan davlatlarda masjid qurish, qayta qurishga homiylik qilib kelmoqda. Rasmiy Anqara bu siyosatni yurgizishda diniy ishlar qo‘mitasini va Usmonlilar merosini qayta tiklashga mas’ul bo‘lgan Turk agentligi qoshida maxsus jamg‘arma tashkil etib, ulardan keng foydalanmoqda.\n2018-yil sentabr oyida Rajab Toyyib Erdo‘g‘on Kyolnda Yevropadagi eng katta masjidni ochilishida ishtirok etdi. Shu oyda Bishkekda imom Siraxsiy masjidi ochilishi marosimida qatnashdi.  Ayni paytda ushbu masjid Markaziy Osiyodagi o‘z bag‘riga 30 ming musulmonni sig‘dira oladigan masjid bo‘lib turibdi.\nTurkiya Belarus poytaxti Minskda maydoni 2 800 kvadrat kilometr bo‘lgan masjid ochilishi uchun 7 million dollar mablag‘ sarf etdi.\n2016-yilda g‘arbiy yarim sharda eng ko‘p musulmon jamoasi istiqomat qiladigan Merilend shahrida islom madaniyati markazi va masjid ochilishida ishtirok etdi.\nTurkiya hozir Kuba, Ruminiya va Venesuelada ham masjid qurish rejalari borligini aytmoqda.\nTurk hukumati bayonotiga ko‘ra, G‘arb va Sharqda masjid qurishdan bosh maqsad sunniylikni yoyish va ekstremizmga qarshi kurashishdir. Ammo ayrim siyosiy tahlilchilar nazarida, asosiy maqsad bu mamlakatlarda turk diplomatiyasi ta’sirini kuchaytirishdan iborat. Shu dimplomatiya tufayli Erdo‘g‘on G‘arbda istiqomat qiluvchi turk vatandoshlari orasida o‘z obro‘sini mustahkamlab oldi.\nSaudiya Arabistoni qirollari xizmatidagi vahhobiylik\nDindan siyosiy maqsadlarni ko‘zlayotganlar orasida Turkiya yagona emas. Saudiya Arabistoni ham har yili 2–3 milliard mablag‘ni vahhobiylik diniy oqimini yoyish va masjidlar qurishga sarflab kelmoqda.\nKosovodan tortib Jakartagacha, Buyuk Britaniyadan tortib AQShgacha o‘z diniy ta’limotini yoyish maqsadida diniy maktablarda imomlarni tarbiyalamoqda va diniy maktablarning o‘quv qurollarini olib berishga ko‘maklashmoqda.\n1982-yilda Saudiya Arabistonida bir qator masjidlar ochilishiga bosh-qosh bo‘ldi. Ulardan biri Ahmad Seku Ture masjidi bo‘lib, mazkur masjid Sahroi Kabirdan janubda joylashgan mintaqadagi eng yirik masjiddir.\nBunday ko‘mak 1980-yillar boshlarida boshlangan bo‘lib, natijada salafiylar musulmon jamoati orasida eng qashshoq aholi qatlamidan, Afrikaning qashshoq musulmon jamoasi orasida ta’limoti eng obro‘li bo‘lgan diniy jamoatga aylandi. O‘sha kezlarda bunday ta’limot ta’limdan benasib qolayotgan aholi orasiga jilla qursa madaniyat olib keladi, bilim olib keladi deb qaralar edi.\nBundan tashqari, 1970-yillarda yevropaliklar nazarida ar-Riyod masjid qurishga kirishib ketgani bugungidek ahamiyatga ega emas edi. Yevropa bugun ana shu beparvolik badalini to‘layotgan bo‘lsa ne ajab.\nAmmo tez orada ar-Riyodning Yevropa qit’asida masjidlar qurish maqsadi yo‘qqa chiqa bordi. Saudiya masjidlarga boshchilik qilish g‘oyasidan voz kechdi. Buning boisi Belgiya hukumati Saudiya Arabistonini ekstremizm va radikal kayfiyatni targ‘ib qilayotganlikda ayblashi edi. Bu esa masjid imomlari mahalliy musulmon jamoasi bilan muloqot qilishiga yo‘l ochdi.\nPoygaga qo‘shilayotgan BAA\n2010-yil oxirida Birlashgan Arab Amirliklari moliya vaziri Hamdam ibn Rashid Rotterdamda 3 ming o‘ringa mo‘ljallangan masjidning ochilish marosimida ishtirok etdi.\nOradan to‘rt yil o‘tib, BAA hukumati Falastinda kattaligi jihatidan al-Aqso masjididan keyin ikkinchi o‘rinda turadigan masjid barpo etdi. Bu masjid BAA prezidenti shayx Xalifa ibn Zayd an-Nahayon sharafiga nomlandi.\nBAAning bu siyosati nafaqat diniy, balki siyosiy bo‘lib, behisob mablag‘lar hisobiga qisqa vaqt ichida taraqqiy etgan BAA mamlakati imijini yoyish uchun ham kerak bo‘lmoqda.\nQatar: raqobat davom etadi\n2016-yilda Qatar Italiyada 43 ta masjid qurish uchun 25 million dollar mablag‘ ajratdi. Ispaniya hukumati esa Qatarga mamlakatda 2020-yilgacha 150 ta masjid qurishga ruxsat berdi. 2011-yildan 2014-yilgacha bo‘lgan vaqt oralig‘ida Qatar nodavlat tashkiloti sanaladigan Qatar Foundations orqali Shveysariyaning Bern, Naushatel va Tichino kantonlarida beshta loyihani amalga oshirish uchun 4 million frank mablag‘ ajratdi.\nHududi jihatidan ancha kichik bo‘lgan Qatar bugun Yaqin Sharqdagi vaziyatni tartibga solish borasida xalqaro munosabatlarda to‘laqonli subyekt darajasiga ko‘tarilib oldi.\nEron eksporti\nEron ham Yaqin Sharqda va Afrikada ta’sir doirasini yoyishga intilib, faollik ko‘rsatmoqda. Rasmiy Tehron Iroq, Suriya, Livan, Bahrayn, Yamanda shialik oqimini kengaytirishni yo‘lga qo‘yib olgan. Bu mamlakatlarda bo‘layotgan so‘nggi paytdagi siyosiy jarayonlar Eron siyosatining yaqqol misolidir.\nAvvallari Afrika mamlakatlarida shialik mazhabi mavjud bo‘lmagan bo‘lsa, ayni paytda Afrikada shia mazhabiga mansublar soni bir milliondan oshib ketdi.\nMarokash hukumati qo‘l ostidagi so‘fiylik\nAfrika va Yevropa qit’asida Marokash hukumatiga qarashli ko‘plab masjdilar faoliyat yuritib kelmoqda. Marokash dindan o‘z milliy manfaatlari yo‘lida foydalana boshlashi 1980-yillarga borib taqaladi. O‘sha kezlarda Marokash Afrika Ittifoqidan chiqib ketadi va faol tarzda dindan o‘z nufuzini oshirishda foydalana boshlaydi.\nMarokashda mashhur bo‘lgan so‘fiylik ta’limoti Marokash hukumatining Afrikadagi diniy diplomatiyasini yuritishda qo‘l kelmoqda. So‘fiylik ta’limoti namoyandalari va maktablari Afrikaning turli mintaqalarida, xususan, G‘arbiy Sahroyi Kabir muammosi masalalarida Marokash milliy manfaatlariga zid kelgan taqdirda lobbbistlar qarshiligiga ham uchramoqda. G‘arbiy Sahroyi Kabir masalasida qabul qilinayotgan bitimlarda Jazoir yoki Polisario frontiga yon bosishga urunish holati mavjud bo‘lgan holda so‘fiy jamoati bu bitimni Marokash manfaatlarini ham hisobga olgan holda qayta ko‘rib chiqishga undab kelmoqda.\nKechikkan e’tirof\nSeshanba kuni AQSh Kongressi Vakillar palatasi 35 yil davomida ilk marotaba armanilarga qarshi genotsid uyushtirilganini tan oldi, deb xabar beradi The New York Times nashri.\nMilliondan ortiq armanini yo‘q qilgan Usmonlilar saltanati harakatini genotsid deya tan olish bilan AQSh buni tan olgan 30 ta davlat qatoriga qo‘shildi.\n\nVakillar palatasida qabul qilingan qaror armanilar uchun katta ahamiyatga ega. Shuningdek, qaror AQSh tashqi siyosati uchun haqiqat qanchalik muhim ekanini yodga soladi.\nUsmonlilar uyushtirgan genotsid allaqachon isbotlangan. 1915-yilda boshlangan bu qirg‘in vaqtida AQShning o‘sha vaqtdagi elchisi Genri Morgentau Vashingtonga “butun xalqning qirg‘ini bo‘lyapti” deb xabar yuborgan. Hozirda AQSHning Suriya tasarrufida bo‘lgan Halabdagi konsuli Vashingtonga “armani xalqini butunlay yo‘q qilishning batafsil ishlab chiqilgan rejasi” haqida xabar yuborgan edi.\nXX asr boshlarida “genotsid” atamasi mavjud emas edi. Bu atama keyinchalik – 1944-yilda gitlerchilar yahudiylarni qirg‘in qilayotganidan g‘azablangan polshalik yahudiy, yurist Rafael Lemkin tomonidan ilk marta ishlatilgan.\nBugun AQShda 2 millionga yaqin armani istiqomat qiladi; ular armanilar qirg‘inini yaxshi eslaydi va xotira marosimlari o‘tkazib turadi.\nVakillar palatasi armanilarga qarshi genotsidni 1984-yilda tan olgan bo‘lsa-da, Kongress ham, respublikachilar ham, demokratlar ham Turkiyani ranjitmaslik maqsadida “armanilarga nisbatan genotsid” iborasini ishlatmay kelardi. Amerikalik armanilar esa genosid tan olinishi uchun kurashib keldi.\nNega bu e’tirof bugun yangramoqda? Bu savol ikkita xulosa chiqarishga yordam beradi:\nBirinchidan, AQShning sha’ni va obro‘si uchun Vashingtondagi amaldorlar haqiqatni gapirish imkoniga ega bo‘lishi kerak.\nTurkiya AQShga qarshi kayfiyatga berilmasligi uchun ko‘p yillar mobaynida bu ochiq aytilmay kelindi. 2005-yilda AQShning Armanistondagi elchisi Jon Evans armanilar qirg‘ini XX asrning ilk genotsidi deb ta’kidlagan paytda rasmiy Vashington elchisini Yerevandan zudlik bilan chaqirtirib olgan edi.\nIkkinchidan, bezori zo‘ravon uning usullari ish berayotganini ko‘rsa, avjiga chiqishi bor gap. Buni Saudiya va Xitoy po‘pisalariga javob berayotganda nazarda tutish darkor. Turk hukumati har yili turk manfaatlarini himoya qilish uchun lobbistlarga millionlab dollar xarj qiladi. Obama prezidentligi davrida bu harakatlar uchun Turkiya 12 million dollar sarflagani ham bor gap. Ayni vaqtda Turkiya rahbariyati genotsid tan olingani uchun javob harakatlari bilan AQShga tahdid qilmoqda. Rasmiy Anqara yirik AQSh kompaniyalari bilan savdo bitimlarini to‘xtatib qo‘yish, Iroqdagi AQSh kuchlari ta’minoti bilan shug‘ullanmaslik va hattoki xavfsizlik borasida amerikaliklar bilan oldi-berdi qilish bilan tahdid qilmoqda.\nAQSh oliy qo‘mondoni Turkiya bilan munosabatlarning yomonlashuvi beqaror mintaqada nimalarga yetaklashi mumkinligidan sergak tortdi. Nima bo‘lganda ham, Turkiya munosabatlar yomonlashuvidan ko‘p narsadan mahrum bo‘lishi bor gap.\nErdo‘g‘on hukumati AQSh bilan munosabatni uzib, Rossiya va Xitoyga yuz buradigan bo‘lsa, bu siyosat armani genotsidining tan olinishidan emas, aksincha, Erdo‘g‘on Rossiya va Xitoydagi singari repressiv hukmdor ekanligidan dalolat bo‘ladi.\nVakillar palatasi ortidan AQSh Senati va prezidenti ham armanilarga qarsjo uyushtirilgan genotsidni tan olishi kerak.\nJahongir Ergashev tayyorladi.", "category": "Dunyo", "title": "BRIKS G7 dan ustun keladimi? Masjidlar diplomatiyasi nima? Jahon matbuoti sharhi", "date": "11/02/2019", "url": "https://daryo.uz/2019/11/02/briks-g7-dan-ustun-keladimi-masjidlar-diplomatiyasi-nima-jahon-matbuoti-sharhi/"}
{"content": "Rossiya ikki tomonlama munosabatlarni tiklashga tayyorligini bildirgan AQSh prezidenti Donald Trampga ijobiy yondoshadi. Bu haqda Rossiya prezidenti Vladimir Putin Showtime telekanalida namoyish etilgan rejissor Oliver Stounga intervyusi davomida ma’lum qildi, deya xabar beradi “Gazeta.ru”.\n\n“Albatta, biz janob Trampni yoqtirgandik va hozir ham shunday. Chunki u Rossiya — AQSh munosabatlarini tiklashga tayyorligi va buni istashi haqida oshkora gapirdi. Jurnalistlar bu borada menga savollar berishga uringanda ularning o‘zidan so‘rardim: nima, siz Rossiya va Qo‘shma Shtatlar o‘rtasidagi yaxshi munosabatlarga qarshimisiz? U iqtisodiy aloqalarning tiklanishi, terrorizmga qarshi birgalikdagi kurash haqida gapirdi, nahot bu yomon bo‘lsa?” — dedi Putin. \nRossiya prezidentiga ko‘ra, Moskva ikki davlat o‘rtasidagi munosabatlar amalda qanday rivojlanishini diqqat bilan kuzatib boradi. ", "category": "Dunyo", "title": "Vladimir Putin: Biz janob Trampni yoqtirgandik, hozir ham shunday", "date": "06/15/2017", "url": "https://daryo.uz/2017/06/15/vladimir-putin-biz-janob-trampni-yoqtirgandik-hozir-ham-shunday/"}
{"content": "Moskvaning SSKA klubi darvozaboni Igor Akinfeyev Rossiya terma jamoasidagi faoliyatini yakunlaganini e’lon qildi.\n\n32 yoshli futbolchi bundan buyon Rossiya termasi uchun maydonga tushmaydi. Akinfeyev Rossiya terma jamoasi safida 2004-yildan e’tiboran to‘p surib kelayotgan edi.\nU milliy terma safida 110 ta o‘yinda maydonga tushib, 95 ta gol o‘tkazib yuborgan. 2017-yilda esa terma jamoaning sardoriga aylandi. JCh—2018 vaqtida ham u Rossiyani maydonga sardor sifatida boshlab tushdi.", "category": "Sport", "title": "Igor Akinfeyev Rossiya terma jamoasidagi faoliyatini yakunladi", "date": "10/01/2018", "url": "https://daryo.uz/2018/10/01/igor-akinfeyev-rossiya-terma-jamoasidagi-faoliyatini-yakunladi/"}
{"content": "Rejissor Bahrom Yoqubovning “Boyvachcha kuyov” deb nomlangan filmi tez kunlarda katta ekranlarga chiqishi kutilmoqda. Taqdimot arafasida jurnalist Feruz Muhammad film rejissori bilan suhbatlashdi.\n\n— “Boyvachcha kuyov” nomli navbatdagi kinokomediyangizda qaynona roliga rus aktrisasini taklif qilib, o‘ziga xos tajribaga qo‘l uribsiz.\n— Ha. Bolalar uyida rus tarbiyachi ayolning qo‘lida katta bo‘lgan yigit, uylanish yoshiga yetganida: “Qanday qilib qaynonasiz kelin bo‘lishi mumkin? Kelin ertalab turib kimga salom beradi? Unga bilmaganlarini kim o‘rgatadi?”, deya o‘ziga o‘zi savol beradi. Bir kuni tarbiyachisiga: “Siz nima uchun bolalaringizning yoniga — Rossiyaga ketmagansiz?”, deya savol bersa, tarbiyachi: “Shu yerda yoshligim o‘tdi, erim bilan shu yurtda tanishib, oila qurdim, uni shu yurtga dafn qildik. Bu yurt — mening Vatanim”, deb javob beradi. Shunda yigit: “Unday bo‘lsa, siz menga ona, xotinimga qaynona bo‘lasiz”, mazmunida fikr bildiradi. Qaynona rolini O‘zbekistonda xizmat ko‘rsatgan aktrisa Olga Volodina maromiga yetkazib ijro qilgan.\n— Filmda yana qaysi mashhur aktyor-aktrisalarni ko‘rish mumkin?\n— Filmda Murod Rajabov, Saida Rametova, Muhammadiso Abdulxairov, Yulduz Rajabova, Asqar Hikmatov, Zarina Nizomiddinova, Alisher Usmonov, Zuhra Soliyeva kabilar rol ijro etgan.\n\n— Film uchun maxsus saundtrekni kuylash kimga ishonib topshirildi?\n— Shahzoda tomonidan “Pari” deb nomlangan qo‘shiq aynan shu film uchun maxsus saundtrek sifatida kuylandi.\n— Filmda yulduzli jamoa to‘plangan, saundtrekni esa Shahzoda kuylagan. Ayting-chi, filmning moddiy tomonini ko‘tarish kimning zimmasiga tushgan?\n— Bu har safar har xil kechadigan jarayon. Ba’zi filmlarimizda “biz ham pul tikib, foyda ko‘raylik”, deb kelgan prodyuserlar bilan hamkorlik qilganmiz, ba’zi filmlarimizni suratga olishda esa avvalgi filmdan tushgan foydani yo‘naltirganmiz. “Boyvachcha kuyov”ning moddiy tomonlarini o‘zimiz ko‘tardik.\n— Film premyerasi qachonga rejalashtirilgan?\n— Film premyerasini kuz oylaridan biriga mo‘ljallaganmiz.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "“Boyvachcha kuyov”: O‘zbek qaynonasi rolida rus aktrisasi", "date": "09/16/2016", "url": "https://daryo.uz/2016/09/16/boyvachcha-kuyov-ozbek-qaynonasi-rolida-rus-aktrisasi/"}
{"content": "16-mart, shanba kuni futbol bo‘yicha Angliya Kubogining 1/4 finali bahslariga start berildi.\n\nAngliya premyer ligasida yetakchilik qilayotgan “Manchester Siti” safarda “Suonsi”ni sinovdan o‘tkazdi.\nO‘yinning 20-daqiqasida mezbon jamoa a’zosi Mett Grayms hisobni ochgan bo‘lsa, 29-daqiqaga kelib Bersant Selina hisobni 2:0 ko‘rinishiga keltirdi.\n2-bo‘limning 69-daqiqasida Bernardu Silva Serxio Aguero uzatgan to‘pni “Suonsi” darvozasiga joylab qo‘ydi va oradagi farqni qisqartirdi (2:1). 78-daqiqada esa Kristoffer Nordfeldt o‘z darvozasini ishg‘ol qilib qo‘ydi, natijada hisob tenglashdi (2:2). Oradan 10 daqiqa o‘tib “shaharliklar” hujumchisi Serxio Aguero gol urib, jamoasiga g‘alaba keltirdi.\nShu tariqa “shaharliklar” qiyin kechgan bahsda “Suonsi”ni 3:2 hisobida mag‘lubiyatga uchratdi va musobaqaning yarim finali yo‘llanmasini qo‘lga kiritdi.\nShu kuni Ole-Gunnar Sulsher qo‘l ostidagi “Manchester Yunayted” klubi mehmonda “Vulverhempton” bilan bahsga kirishdi.\nUchrashuvda Raul Himenes (70) va Diogo Yota (76) tomonidan kiritilgan gollarga manchesterliklar Markus Reshfordning (90-daqiqada) goli bilan javob qaytardi.\nShu tariqa “qizil iblislar” musobaqaning chorak finalida “bo‘rilar”ga yutqazib qo‘ydi va keyingi bosqichga chiqa olmadi (1:2).\nAngliya Kubogi\n16-mart, shanba\nGollar: 1:0 — 27 Kapu, 1:1 — 62 Batshuayi, 2:1 — 79 Gray\nGollar: 1:0 — 20 Grayms, 2:0 — 29 Selina, 2:1 — 69 Bernardu Silva, 2:2 — 78, avtogol, Nordfeldt, 2:3 — 88 Aguero\nGollar: 1:0 — 70 Himenes, 2:0 — 76 Yota, 2:1 — 90 Reshford", "category": "Sport", "title": "Angliya Kubogi. Agueroning goli “Man Siti”ga g’alaba keltirdi, “Man Yunayted” esa musobaqani tark etdi (video)", "date": "03/17/2019", "url": "https://daryo.uz/2019/03/17/angliya-kubogi-agueroning-goli-man-sitiga-galaba-keltirdi-man-yunayted-esa-musobaqani-tark-etdi-video/"}
{"content": "Ham xonanda, ham aktrisa bo‘lgan Nilufar Usmonova klipda suratga tushishga qaror qildi. “Bojalar” guruhining yangi “Nilufarim” nomli qo‘shig‘iga ishlangan klipda biz Nilufar Usmonovani ko‘rishimiz mumkin. Bu haqda shou-biznes.uz sayti xabar berdi.\n\nKo‘pchilik “Bojalar” guruhi va Nilufar Usmonovanining birga tushgan fotosuratlarini ko‘rib, ular yangi duet ijro etishgan deb o‘ylashi hech gap emas. Aslida Nilufar Usmonova “Bojalar”ning klipida suratga tushib bergan xolos.\nQo‘shiq nomi ham “Nilufarim” deb nomlanganligi juda qiziq holat. Qo‘shiqda Nilufar Usmonovaning ovozi ham eshitish mumkin. Bu yerda qo‘shiq ijrosi emas, shunchaki so‘zlar Nilufarning ovozi bilan jarang sochadi.", "category": "Madaniyat", "title": "Nilufar Usmonova “Bojalar” klipida suratga tushdi", "date": "05/15/2013", "url": "https://daryo.uz/2013/05/15/nilufar-usmonova-bojalar-klipida-suratga-tushdi/"}
{"content": "Futbol bo‘yicha Italiya kubogining 1/8 finalidan joy olgan uchta bellashuvga yakun yasaldi. Unga ko‘ra, Nepaolning “Napoli”, Turinning “Yuventus” va Florensiyaning “Fiorentina” klublari chorak final masalasini ijobiy hal qilishga muvaffaq bo‘ldi.\n\n“Napoli” o‘z maydonida B seriya vakili hisoblangan “Spetsiya” klubini qabul qilib, 3:1 hisobida zafar quchdi. “Yuventus” ham 3 ta gol urishga muvaffaq bo‘ldi, biroq o‘z darvozasidan 2 ta gol ham o‘tkazib yubordi.\n\nUchta bellashuv orasidan g‘olibini aniqlash eng qiyini “Fiorentina” — “Kyevo” bo‘ldi. 92-daqiqaga kelib uchrashuvni boshqarib borgan hakam mehmonlar darvozasiga penalti qo‘yib berdi. Uni aniq amalga oshirgan Bernardeski florensiyalik futbolchilarni chorak final sari yetakladi.\n1/8 finaldan joy olgan qolgan besh uchrashuv turli sanalarda o‘tkaziladi. Quyida ularning anonsi bilan tanishish mumkin.\nItaliya kubogi\n 1/8 final\n 10-yanvar, seshanba\nGollar: Pyotr Zelinski, 3 (1:0). Pikkolo, 35 (1:1). Emmanuele Jakkerini, 55 (2:1). Manolo Gabbyadini, 57 (3:1).\n11-yanvar, chorshanba\nGollar: Paulo Dibala, 22 (1:0). Mario Mandjukich, 34 (2:0). Abdulay Konko, 72 (2:1). Miralem Pyanich, 75-pen (3:1). Latte Laf, 81 (3:2).\nGol: Federiko Bernardeski, 90+3-pen (1:0).\n12-yanvar, payshanba\n“Milan” — “Torino”\n17-yanvar, seshanba\n“Inter” — “Bolonya”\n18-yanvar, chorshanba\n“Latsio” — “Jenoa”\n“Sassuolo” — “Chezena”\n19-yanvar, payshanba\n“Roma” — “Sampdoriya”", "category": "Sport", "title": "Italiya kubogi. “Napoli”, “Yuventus” va “Fiorentina” chorak final masalasini ijobiy hal qildi", "date": "01/12/2017", "url": "https://daryo.uz/2017/01/12/italiya-kubogi-napoli-yuventus-va-fiorentina-chorak-final-masalasini-ijobiy-hal-qildi/"}
{"content": "Toshkentdagi Gyote-Institutda umumiy “Mudrayotganlar va kanniballar” mavzusi ostida zamonaviy nemis filmlari namoyishi bo‘lib o‘tadi. Bu haqda Afisha.uz’ga asoslanib Kun.uz xabar bermoqda.\n\n“Mudrayotganlar va kanniballar” mavzusi ostida Gyote-Institut jami o‘nta filmni namoyish etishni rejalashtirgan. Ularning dastlabki beshtasi 2014-yilning 12-noyabridan 11-dekabriga qadar, qolganlari esa 2015-yilning 22-yanvar – 20-fevralida namoyish etiladi.\nBarcha filmlar ikki marta – nemis tilida, shuningdek, rus tiliga tarjima yoki ruscha subtitrlari bilan namoyish etiladi. Tomoshalar belgilangan kunlarda 18:30da boshlanadi, ularga kirish bepul. Filmlar 18 yoshlardan kattalarga mo‘ljallangan.\nTomoshalar jadvali\n12−13-noyabr – “Ota-onalar”, rejissyor Robert Talgeym (2014 yil)\n19−20-noyabr – “Boshimiz uzra faqat osmon”, Yan Shomburg (2011)\n26−27-noyabr – “Borar joy yo‘q”, Oskar Ryoler (2000)\n3−4-dekabr – “Qolgan hammasi”, Gans-Kristian Shmid (2012)\n10−11-dekabr – “Chegara bilmas ehtiros”, Maren Ade (2009)", "category": "Madaniyat", "title": "Toshkentdagi Gyote-Institut “Mudrayotganlar va kanniballar” mavzusidagi filmlarni namoyish etadi", "date": "11/12/2014", "url": "https://daryo.uz/2014/11/12/toshkentdagi-gyote-institut-mudrayotganlar-va-kanniballar-mavzusidagi-filmlarni-namoyish-etadi/"}
{"content": "O‘zbekistonda xizmat ko‘rsatgan artist, xonanda Rayhon G‘aniyevaning Instagram’dagi obunachilari soni 500 mingdan oshdi. Bu haqda “Qalampir.uz” xabar bermoqda.\n\nRayhon Instagram’da 500 mingdan ziyod obunachiga ega bo‘lganligi munosabati bilan ushbu tarmoqdagi sahifasiga maxsus surat yuklab, unga quyidagi izohni biriktirdi.\n“Mening yonimda shuncha yil bo‘lganingiz uchun, hayotimdagi turli lahzalarda yonimda turganingiz uchun, mening ijodimni kuzatib borganingiz uchun, shunchaki yonimda ekaningiz uchun rahmat. Sizning izohlaringiz va qo‘llab-quvvatlashingiz men uchun juda zarur. Har biringizni yaxshi ko‘raman va qadrlayman!”, – deb yozdi Rayhon.\n“Qalampir.uz” tahririyati Rayhon G‘aniyevaning Instagram’dagi sahifasida obunachilari soni 500 mingdan oshgani bahonasida o‘zbek shou-biznesining taniqli ayollarining ushbu ijtimoiy tarmoqdagi obunachilari sonini solishtirdi.\nAyni damda Instagram’dan ro‘yxatdan o‘tgan o‘zbek shou-biznesining ayol vakillari orasida Shahzoda eng ko‘p obunachilarga ega ekani ma’lum bo‘ldi. Uning obunachilari bugungi kunga kelib 720 mingdan oshgan. Ikkinchi o‘rinni esa Rayhon G‘aniyeva (501 ming) egalladi.\nAktrisalar orasida Asal Shodiyeva peshqadam. Instagram foydalanuvchilarining 493 ming nafari uning sahifasiga obuna bo‘lgan. Xonanda Lolaning ham obunachilari soni ortmoqda. Bugungi kunga kelib, Instagram’da uni 439 mingdan ortiq foydalanuvchi kuzatib kelyapti.\nKeyingi o‘rinlarni aktrisa Zarina Nizomiddinova (419 ming), xonanda Munisa Rizayeva (404 ming), “Nihol” mukofoti sovrindori Manzura Yo‘ldosheva (382 ming) va xonanda Nilufar Usmonova (377 ming) egallagan.", "category": "Madaniyat", "title": "Instagram’dagi obunachilari 500 mingdan oshgan xonanda Rayhon hamon Shahzodadan ortda qolmoqda", "date": "06/24/2016", "url": "https://daryo.uz/2016/06/24/instagramdagi-obunachilari-500-mingdan-oshgan-xonanda-rayhon-hamon-shahzodadan-ortda-qolmoqda/"}
{"content": "Finlyandiyaning Rovio kompaniyasi marketing bo‘yicha direktori, Angry Birds ommaviy o‘yini yaratuvchilaridan biri Piter Vesterbek 2020-yil 26-fevral kuni Toshkentda trening o‘tkazadi. Bu haqda “It-park.uz” xabar berdi.\n\nTreningning maqsadi mahalliy mutaxassislar malakasini oshirish uchun Yevropadagi IT-sanoat ishlash metodlarini ularga tushuntirish, shuningdek, savol va javoblar sessiyasini tashkil qilishdan iborat.\n\nTadbirda ishtiokchilar eng taniqli video‘yinlardan biriga aylangan Angry Birds yaratuvchilaridan bo‘lgan dasturchi bilan suhbat qurishi mumkin. Angry Birds tarixi 2009-yilda boshlangan va 2016-yilgacha davom etdi. Shuningdek, 2016-yilda ushbu o‘yin voqealariga asoslangan multiplikatsion film namoyish qilingan, 2019-yilda millionlab muxlislar mehrini qozongan Angry Birds’ning navbatdagi filmi prokatga chiqdi. Piter Vesterbek ushbu jarayonlarda bevosita ishtirok etgan.\nMavzuga doir: \nVesterbek Rovio’ga kelguniga qadar ham IT sohasida uzoq vaqt ishlagan, u HP Mobile E-Services Bazaar asoschisi, shuningdek, MobileMonday, Edunation, Fun Academy, Lightneer, HP Bazaar, FinEst Bay Area va Slush kabi loyihalarning ta’sischilaridan hisoblanadi.\nMavzuga doir: Angry birds yaratuvchisi Tallindan Xelsinkiga tunnel qurishni rejalashtirmoqda\nVesterbek 2011-yilda Time jurnali talqiniga ko‘ra, “Dunyoning eng obro‘li 100 odami” ro‘yxatiga kirgan. 2015-yilga kelib u ushbu ro‘yxatda kuchli o‘nlikda qayd qilindi. Soha bilimdoni va kuchli notiq bo‘lgan Vesterbek 2018-yilda Shanxaydagi Tunszi innovatsiyalar va tadbirkorlik universitetining professori ilmiy maqomiga erishgan.", "category": "Texnologiyalar", "title": "Angry Birds o‘yini yaratuvchisi O‘zbekistonda trening o‘tkazadi", "date": "02/18/2020", "url": "https://daryo.uz/2020/02/18/angry-birds-oyini-yaratuvchisi-ozbekistonda-trening-otkazadi/"}
{"content": "O‘zbekiston xalq artisti Murod Rajabov “Muqimiy” musiqali drama teatri rahbari lavozimidan 3-mart kuni ketdi. Sayyod.Uz sayti xabariga ko‘ra, 2010-yildan beri teatr jamoasiga rahbarlik qilib kelgan Rajabov teatrdagi “o‘zaro ichki nizo” sabab iste’foga chiqqan.\n\nSayyod.Uz’ning yozishicha, hozirgi vaqtda teatr jamoasi ikki guruhga ajralib qolgan. Bir guruh aktyorlar O’zbekiston xalq artisti Mirza Azizov atrofida birlashib, Murod Rajabovning ketishiga sabab bo‘lgan, boshqa bir guruh esa aynan Rajabovning tarafini olib chiqmoqda. “Arizalar ketma-ketligi turli mutasaddi idoralaru, huquqni himoya qiluvchi organlar eshigini ‘taqillatmoqda’”, – deb yozadi sayt.\nXabar berishlaricha, fevral oyida Mirza Azizov “Hordiq” gazetasiga “Komediyani oyoqosti qilib bo‘ldik” nomli intervyu bergan. “Teatr xodimlari bu intervyudan o‘zini haqoratlangandek, teatr sha’niga dog‘ tushirishdek qabul qilmoqda”, – deb yozadi Sayyod.Uz xabariga asoslangan holda “Kun” nashri.\nMurod Rajabovning yonini olayotgan aktyorlar, xususan, O‘zbekiston xalq artisti Noila Po‘latovaning so‘zlariga ko‘ra, Rajabovning rahbarlik davrida teatr rejasi 148 foizga o‘sgan, teatrning o‘zida axloqsizlik, buzuqchilik va “hatto ichkilikbozlik”ka ham chek qo‘yilgan.\n“Hozirgi vaqtda teatrdagi holatni achinarli deyishmoqda. Aktyorlar istalgan liboslarida sahnaga chiqib ketishi va ssenariydan ham chetlashib, og‘ziga kelgan narsalarni aytib yuborishi holatlari yuz berayotganini ta’kidlashmoqda”, – deb yozadi Sayyod.Uz.", "category": "Madaniyat", "title": "Murod Rajabov “ichki nizo” sabab “Muqimiy” teatri rahbarligidan ketdi", "date": "03/29/2014", "url": "https://daryo.uz/2014/03/29/murod-rajabov-ichki-nizo-sabab-muqimiy-teatri-rahbarligidan-ketdi/"}
{"content": "Eng orziqib kutilgan LG G5 smartfoni Friends modul konsepsiyalari bilan bir qatorda Mobile World Congress 2016 ko‘rgazmasida namoyish etilgan. Smartfon 33 ta sovrin, jumladan, “Eng yaxshi mobil telefonlar va uskunalar” oliy mukofotini qo‘lga kiritdi.\n\nLG G5 ikki 8 Mp hamda 16 Mp standart kamera bilan boyitilgan – biri 78 gradus standart ko‘rish burchagi, ikkinchisi esa 135 gradus kengburchakli obyektivga ega. Bu smartfonlarda shu paytga qadar foydalanilgan eng keng obyektiv hisoblanadi. 135 gradusli ko‘rish burchagi smartfonlardagi kameralardan 1,7 barobar kengroq va inson ko‘zi bilan ko‘rish burchagidan 15 gradusga keng. Kengburchakli kamera yordamida siz, masalan, baland binolar yoki keng obyektlarni ulargacha bo‘lgan masofani uzaytirish zaruratisiz osongina suratga olishingiz mumkin.\n\nStatistika bo‘yicha foydalanuvchilar o‘z smartfonlarini kuniga 150 martagacha yoqadi, ko‘pincha shunchaki vaqtni bilish yoki yangi xabarlarni tekshirish uchungina yoqishga to‘g‘ri keladi. LG G5 smartfonining 5,3 dyuymli displeyi “Hamisha yoniq” funksiyasini taklif etadi. Asosiy smartfonning o‘zi uyqu rejimida bo‘lishiga qaramasdan displey tanaffussiz vaqt va sanani ko‘rsatib turadi. Muhim uchrashuvlarda, kinoteatrda yoki qo‘llaringiz band bo‘lganda bu juda qo‘l keladi.\nDaylight Mode — kunduzgi chiroq rejimi. Ushbu rejim zamonaviy texnologiya taklif etadigan avtomatik yorqinlikka qo‘shimcha sifatida ko‘chada ekranning yanada rangin ko‘rinishini ta’minlaydi. Atrof yorqinlik darajasini hisobga olib, G5 displey yorqinligini bir zumda 800 nitgacha ko‘paytiradi yoki kamaytiradi.\n\nBundan tashqari, modul 1,200 amper/soat sig‘imli qo‘shimcha batareya bilan to‘ldirilgan. Bu Sizga LG G5 kamerasi sifatidan foydalanish qulayligidan to‘liq bahra olish imkoniyatini yaratadi.\n360 CAM ikkita 13Mp 200 gradus kengburchakli kamera bilan boyitilgani evaziga 360 gradusli foto va videolarni suratga olish imkonini beruvchi ixcham kameradir. Foydalanuvchilar 360 CAM orqali o‘zlarining LG G5 telefonlarida 360 gradus kontentni osongina ko‘ra oladilar.\nB&O Play bilan to‘ldirilgan Hi-Fi Plus LG moduli eng yuqori sifatli ovoz taralishini ta’minlaydi hamda B&O Play bilan hamkorlikda ishlab chiqilgan Hi-Fi raqamli-analog o‘zgartiruvchi innovatsion audiopleyer hisoblanadi. Odatda bu imkoniyat faqatgina professional audio uskunalardagina mavjud bo‘lgan.\nOvoz jarangdorligini oshiruvchi 32-bit Hi-Fi DAC protsessori texnologiyasiga qo‘shimcha sifatida modul yuqori 32 bit, 384 kGs chastotali ovoz taratish imkoniga ega.\n\nSilliq, to‘liq metallik, chetlari himoya shishasi bilan qayrilgan – haqiqiy zamonaviy yangilik. LG metalldan yasalgan butun korpus hamda almashadigan suriluvchan batareyalarni birlashtirishning uddasidan chiqa oldi. Smartfonning pastki qismi yengil ajraladi, keyin osongina batareyani olish va to‘liq zaryadlangan analogiga almashtirish mumkin. Ushbu yoqimli yangilik to‘rtta: kumushrang, kulrang, tillarang va pushti ranglarda taqdim etiladi.\nLG G5 smartfoni eng ko‘ngli nozik foydalanuvchilarning ham didiga mos kelishi aniq.\nReklama huquqi asosida", "category": "Texnologiyalar", "title": "LG G5 sotib olish uchun beshta sabab", "date": "05/16/2016", "url": "https://daryo.uz/2016/05/16/lg-g5-sotib-olish-uchun-beshta-sabab/"}
{"content": "“Barselona” hujumchisi Lionel Messi va “Manchester Siti” futbolchilari o‘rtasida YChL 4-turidan so‘ng “Etixad” stadionida yuz bergan mojaroning ba’zi tafsilotlari ma’lum qilindi, deb xabar bermoqda “Chempionat”.\n\nXabarda qayd etilishicha, “Barselona”ning 1:3 hisobidagi mag‘lubiyati bilan yakunlangan o‘yindan so‘ng g‘azablangan argentinalik hujumchi yonida turgan Mikel Artetaga nisbatan nomaqbul so‘zlar ishlatgan. Arteta futbolchilik faoliyatini “Barselona”da boshlab, keyinchalik Angliyaning “Everton” va “Arsenal” klublarida to‘p surgan. Ayni damda u “Manchester Siti”da bosh murabbiy Xosep Gvardiolaga yordam bermoqda.\nMikel Arteta Messining bunday xulqidan hayron qolib, haqorat qilmasdan unga kiyinish xonasiga yo‘l olishni tavsiya qilgan. Shundan so‘ng ular orasida kichik mojaro yuz berdi. Klub vakillari va futbolchilar mojaroga qo‘shilgach, uning davom etishiga yo‘l qo‘ymadi.\nLionel Messining o‘zi bo‘lib o‘tgan voqeaga izoh berishdan bosh tortdi.", "category": "Sport", "title": "“Manchester Siti” stadionida mojaroni Messi keltirib chiqargani ma’lum qilindi", "date": "11/03/2016", "url": "https://daryo.uz/2016/11/03/manchester-siti-stadionida-mojaroni-messi-keltirib-chiqargani-malum-qilindi/"}
{"content": "25-dekabr kuni O‘zbekiston U-16 o‘smir qizlar terma jamoasi OCh saralash ikkinchi uchrashuvida Bahrayn U-16 qizlar terma jamoasini yirik 5:0 hisobida mag‘lubiyatga uchratdi va Osiyo chempionati final bosqichi yo‘llanmasini qo‘lga kiritdi. Bu haqda O‘zbekiston Futbol Federatsiyasining rasmiy saytida xabar berildi.\n\nBahrayn poytaxti Manama shahri mezbonlik qilgan U-16 o‘smir qizlar o‘rtasidagi Osiyo Chempionati saralashining “A” guruhi o‘yinlari yakuniga yetdi. Ikkinchi uchrashuvda ham Bahrom Norsafarov bosh murabbiyligidagi o‘zbekistonlik o‘smir qizlar yirik hisobda g‘alaba qozondi.\nAvvalroq, 22-dekabr kuni o‘tkazilgan ilk o‘yinda O‘zbekiston U-16 o‘smirlari Bahrayn ustidan yirik 17:0 hisobida g‘alaba qozongan edi. Ikkinchi uchrashuvda esa O‘zbekiston o‘smir qizlari Bahraynni 5:0 hisobida raqibini mag‘lubiyatga uchratdi.\nTa’kidlash lozim, ushbu saralash guruhidan faqatgina Bahrayn va O‘zbekiston o‘smir qizlar terma jamoalari o‘rin olgani bois ikkala terma jamoa o‘zaro ikki marotaba maydonga tushishi talab etilardi. Shu tariqa, har ikki o‘yinda yirik hisobda g‘alaba qozongan O‘zbekiston U-16 o‘smir qizlari guruh g‘olibi sifatida kelasi yilning avgust oyida Xitoyda bo‘lib o‘tadigan o‘smirlar o‘rtasidagi Osiyo Chempionatiga yo‘llanma oldi.", "category": "Sport", "title": "O‘zbekiston U-16 o‘smir qizlar terma jamoasi OCh final bosqichiga yo‘llanma oldi", "date": "12/26/2014", "url": "https://daryo.uz/2014/12/26/ozbekiston-u-16-osmir-qizlar-terma-jamoasi-och-final-bosqichiga-yollanma-oldi/"}
{"content": "15—16-mart kunlari Termiz shahridagi baxshilar maktabida baxshi va jirovlar uchun o‘quv seminari o‘tkaziladi. Bu haqda respublika madaniyat muassasalari faoliyatini tashkil etish ilmiy-metodik markazi matbuot xizmati xabar bermoqda.\n\nSeminar yoshlarda baxshichilik san’atiga bo‘lgan muhabbatni shakllantirish, ta’lim muassasalari, xususan bolalar musiqa va san’at maktablarida, madaniyat markazlarida baxshichilik yo‘nalishini tashkil etish orqali baxshichilikni keng targ‘ib etish maqsadida tashkil etiladi.\nSurxondaryo viloyati hokimligi madaniyat boshqarmasi bilan hamkorlikda tashkil etilayotgan mazkur tadbirda Qoraqalpog‘iston Respublikasi, viloyatlar hamda Toshkent shahridan 100 ga yaqin baxshi-shoir, oqin va jirovlar, yoshlar ishtirok etadi.", "category": "Madaniyat", "title": "15—16-mart kunlari Termiz shahrida baxshilar uchun o‘quv seminari bo‘lib o‘tadi", "date": "02/13/2018", "url": "https://daryo.uz/2018/02/13/15-16-mart-kunlari-termiz-shahrida-baxshilar-uchun-oquv-seminari-bolib-otadi/"}
{"content": "18—20-oktabr kunlari Angliya Premyer Ligasining 10-tur uchrashuvlari bo‘lib o‘tdi. “Daryo” odatga ko‘ra tur tafsilotlari bilan o‘rtoqlashadi.\n\nMazkur tur quvnoq ruhda boshlandi. Brenden Rojers boshchiligidagi “Lester” safarda “Sauthempton”ni yanchib tashladi. “Tulkilar” o‘yin avvalidan vaziyatni nazorat qilishga intildi, buning ustiga maydon egalari 12-daqiqayoq bir kishi kam bo‘lib qoldi. Hakam videotakrorlardan so‘ng Rayan Bertranni maydondan chetlatdi. Chorasiz qolgan “avliyolar” o‘z darvozalaridan to‘qqizta to‘p olib chiqishga majbur bo‘ldi. Mehmonlar safida Ayose Peres va Jeymi Vardi het-trik qayd etgan bo‘lsa, Benjamen Chiluell, Yuri Tilemans va Jeyms Meddison bir martadan raqib darvozasini ishg‘ol qildi.\nBu orqali “Lester” Angliya oliy divizioni tarixida safarda qayd etilgan eng yirik g‘alabaga erishdi. Bundan tashqari Jeymi Vardi bu o‘yindagi uchta goli sabab to‘purarlar poygasida peshqadamlikni o‘z qo‘liga oldi.\n\n“Chelsi” bu turda “Byornli” maydoniga safar qildi. Frenk Lempard boshchiligida tobora o‘z o‘yinini topib borayotgan “ko‘klar” mazkur bahsda ham ishonchli g‘alabaga erishdi. Mavsum avvalidan beri nihoyat Kristian Pulishichga imkon berildi va amerikalik hujumchi oqshom qahramoniga aylandi. “Kapitan Amerika” “Chelsi” safida APLdagi debyut golini urishdan tashqari, het-trikka erishdi. Yana bir kiritilgan to‘pga Villian muallif bo‘ldi. O‘yin yakuni arafasida mezbonlar ikkita to‘p bilan javob qaytarishga erishdi, biroq bu “aristokratlar”ning uch ochko bilan qaytishiga halal bermadi.\n\nO‘tgan turda turnir peshqadami — “Liverpul”ning g‘alabali seriyasiga nuqta qo‘ygan “Manchester Yunayted” bu safar “Norvich” uyida mehmon bo‘ldi. Bu uchrashuvda mankunianlar raqibga hech qanday imkoniyat qoldirmadi. Tanaffusga qadar hisob mehmonlar foydasiga yirik ko‘rinish olishi mumkin edi. Skott Maktominay va Markus Reshford o‘z hisoblariga gol yozdirib qo‘ydi, bundan tashqari, birinchi bo‘limda mezbonlar darvozasi tomon belgilangan ikkita penaltini “qizil iblislar” golga aylantira olmadi. Reshford va Antoni Marsiyal tomonidan yo‘llangan zarbalarni “kanareykalar” posboni Tim Krul bartaraf etdi. Ikkinchi bo‘limda Marsiyal o‘z niyatiga yetdi va o‘yindan gol urdi, bundan tashqari, bahs yakunlanishi arafasida Onel Ernandes hisobni qisqartirishga erishdi. Bu g‘alaba Ole-Gunnar Sulsher shogirdlarini 16-o‘rindan 7-pog‘onaga olib chiqdi.\n\nYana bir diqqatga sazovor o‘yinlardan biri Londonda kechdi. Unda “Arsenal” “Kristal Pelas” bilan bahs yuritdi. Mezbonlar o‘yin debyutida ikkita gol urgan holda oldinga o‘tib oldi, tezkor gollardan keyin “to‘pchilar” biroz hotirjamlikka berildi. Buni “Pelas” futbolchilari jazosiz qoldirmadi va hisobni tenglashtirishga muvaffaq bo‘ldi. Uchrashuv yakunlanishi arafasida maydon egalari uchinchi golni urgandi, biroq videotakrorlardan so‘ng Sokratisning goli inobatga olinmadi.\nUchrashuvning 60-daqiqalari o‘tib borayotgan bir vaqtda “Arsenal” yarim himoyachisi Granit Jaka zaxiraga olindi, futbolchining sekin qadam tashlagan holda maydonni tark etayotgani “Emireyts”dagi tomoshabinlarga yoqmadi. Jaka esa bunga provakatsion qiliqlar bilan javob qaytardi. Uchrashuvdan so‘ng londonliklar ustozi Unai Emeri futbolchining bu ishi jazosiz qolmasligini ta’kidladi.\n\nTurning markaziy o‘yini Yevropa Chempionlar Ligasining amaldagi finalchilari o‘rtasida kechdi. Mag‘lubiyatsiz seriya qayd etgan holda musobaqa jadvalida yakka peshqadamlik qilayotgan “Liverpul” o‘z maydonida “Tottenhem”ni qabul qildi. Uchrashuv kutilmagan ssenariyda boshlandi, Harri Keyn ilk daqiqadayoq “shporlar”ni oldinga olib chiqdi. Tanaffusga qadar mersisaydliklar bir qancha imkoniyatlarga ega bo‘ldi, biroq Paulo Gassaniganing seyvlari londonliklarni muqarrar gollardan saqlab qoldi. Ikkinchi bo‘limda esa “qizillar” vaziyatni o‘nglay oldi. Dastlab, Jordan Henderson hisobni tenglashtirdi. Undan keyin Muhammad Saloh penaltini aniq bajargan holda g‘alaba to‘pini kiritdi. “Liverpul”ning ikkinchi golidan keyin Maurisio Pochettino shogirdlari oldingi chiziqda mezbonlarga ancha xavf tug‘dirdi, biroq bahs yakuniga qadar vaziyatni o‘nglash poytaxt klubiga nasib etmadi.\nAPL\n10-tur bahslari\n25-oktabr, juma\nGollar: 0:1 — 10 Chiluell, 0:2 — 17 Tilemans, 0:3 — 19 Peres, 0:4 — 39 Peres, 0:5 — 45 Vardi, 0:6 — 57 Peres, 0:7 — 58 Vardi, 0:8 — 85 Meddison, 0:9 — 90+4, penalti Vardi.\n26-oktabr, shanba\nGollar: 1:0 — 46 Sterling, 2:0 — 65 de Bryuyne, 3:0 — 70 Gundo‘g‘an\nGollar: 1:0 — 15 Gross, 1:1 — 20, avtogol Uebster, 1:2 — 74 Kelvert-Lyuin, 2:2 — 80, penalti Mope, 3:2 — 90, avtogol Din\nGollar: 1:0 — 44 Snodgrass, 1:1 — 69 Musse\nGollar: 0:1 — 21 Pulishich, 0:2 — 45 Pulishich, 0:3 — 56 Pulishich, 0:4 — 58 Villian, 1:4 — 86 Rodriges, 2:4 — 89 Maknil\n27-oktabr, yakshanba\nGollar: 1:0 — 37 Lassels, 1:1 — 73 Kastro\nGollar: 1:0 — 7 Papastatopulos, 2:0 — 9 David Luiz, 2:1 — 32, penalti Milivoyevich, 2:2 — 52 Ayyu\nGollar: 0:1 — 1 Keyn, 1:1 — 52 Henderson, 2:1 — 75, penalti Saloh\nGollar: 0:1 — 21 Maktominey, 0:2 — 30 Reshford, 0:3 — 73 Marsyal, 1:3 — 88 Ernandes\n\nNodirxon Hamidxonov tayyorladi", "category": "Sport", "title": "“Liverpul”ning irodasi, “Lester”dan gollar shousi va “Chelsi”ga zafar keltirgan “Kapitan Amerika”. APLda tur tafsilotlari", "date": "10/28/2019", "url": "https://daryo.uz/2019/10/28/liverpulning-irodasi-lesterdan-gollar-shousi-va-chelsiga-zafar-keltirgan-kapitan-amerika-aplda-tur-tafsilotlari/"}
{"content": "Adabiyot bo‘yicha Nobel mukofotiga munosib ko‘rilgan amerikalik rok ijrochisi Bob Dilan mukofotni topshirish marosimi uchun nutq tayyorladi va uni mukofot tashkilotchilariga taqdim etdi. Ushbu nutqda Dilan bunday mukofotga loyiq ko‘rilgani uchun minnatdorlik so‘zlarini izhor etgan, deb yozadi “TASS”.\n\nMusiqachining o‘zi Stokgolmga bormasligi sababli, uning nutqi 10-dekabr kuni mukofotni topshirish marosimidan keyin bo‘lib o‘tadigan banketda Shvetsiya akademiyasi sobiq doimiy kotibi Xoras Engdal tomonidan o‘qib eshittiriladi.\nNobel fondining ijrochi direktori Lars Xaykenstenning aytishicha, ayni paytda filarmoniya sahnasida Karl XVI Gustav qo‘lidan mukofotni — diplom va oltin medalni Dilanning o‘rniga kimdir qabul qilib olish-olmasligi noma’lum.\nEslatib o‘tamiz, Bob Dilan “Amerika qo‘shiqchilik an’anasi doirasida yangi poetik iboralarni yaratgani uchun” mukofotga loyiq deb topilgan edi. Ammo Dilan uni olish uchun Stokgolmga borishdan bosh tortdi.", "category": "Madaniyat", "title": "Bob Dilan Nobel mukofotiga loyiq topilgani uchun sirtdan minnatdorlik bildiradi", "date": "12/06/2016", "url": "https://daryo.uz/2016/12/06/bob-dilan-nobel-mukofotiga-loyiq-topilgani-uchun-sirtdan-minnatdorlik-bildiradi/"}
{"content": "Kiyimingizda cho‘ntak bo‘lmasa, ammo siz telefoningiz yoki boshqa kalit kabi kichikroq buyumlarni o‘zingiz bilan olib yurishingizga to‘g‘ri kelsa, u holda ularni qayerga qo‘yasiz?\nBu savolga javob topish uchun bizga Mashable nashri taqdim etgan quyidagi 6 qurilma yordam beradi.\nOyoqqa taqiladigan bu qurilmada telefon, kalit, pul, plastik kartochka kabi kichik buyumlarni saqlash mumkin. Uning 10 xil turi mavjud va 28,99 dollar evaziga sotib olish mumkin.\n\nSmartfoningizni saqlash uchun qo‘lga taqiladigan qurilma. Unda shaffof qoplama o‘rnatilgani bois, undan smartfonni olmasdan ham ishlatish mumkin. Narxi 35$.\n\nBelga bog‘lanadigan sumka shaklidagi bu qurilmada kattaroq buyumlarni ham saqlash mumkin. Narxi 17,95$.\n\nBilakka taqiladigan va telefoningizni saqlash uchun yaratilgan qurilma. Uning havo o‘tkazuvchanligi ahamiyatga molik. Qurilmaning 4 xil o‘lchamdagi turi mavjud va 19,99 dollar evaziga harid qilish mumkin.\n\nBu qurilmada telefon yoki plastik karta kabi mayda buyumlarni saqlash mumkin. Undagi magnit yordamida uni temirli joyga yopishtirib qo‘ysa ham bo‘ladi. Narxi 24,99$.\n\nKo‘proq va kattaroq buyumlarni saqlash uchun sumka. Unda smartfon va boshqa buyumlardan tashqari planshetni ham olib yursa bo‘ladi. Narxi 39,99$.\n\nYuqoridagi qurilmalardan yoz mavsumida kam cho‘ntakli kiyim kiyilganda yoki dam olish paytida foydalanish mumkin. Sizga qaysi biri ma’qul keldi?", "category": "Texnologiyalar", "title": "Cho‘ntaklaringiz bo‘lmasa, telefoningizni qayerga qo‘yasiz?", "date": "07/05/2014", "url": "https://daryo.uz/2014/07/05/chontaklaringiz-bolmasa-telefoningizni-qayerga-qoyasiz/"}
{"content": "O‘zbekiston Superkubogi bahsi yakunlangach har ikkala jamoa bosh murabbiylari ishtirokida matbuot anjumani tashkil qilindi, deb xabar bermoqda “Arena.uz”.\n\nDastlab “Paxtakor” ustozi Samvel Babayan fikrlari bilan o‘rtoqlashdi.\n“Bugungi mag‘lubiyatda aybni o‘zimga olaman. Bugungi mag‘lubiyatga to‘rt marta 1:0 yutqazgandan, bir marta 4:0 ga yutqazgan ma’qul qabilida qarash lozim. Futbolchilarim nima sababdan darvoza tomon zarba yo‘llamagani men uchun ham jumboq”, − dedi Babayan.", "category": "Sport", "title": "“Paxtakor” bosh murabbiyi Samvel Babayan: Mag‘lubiyatda men aybdorman!", "date": "03/09/2015", "url": "https://daryo.uz/2015/03/09/paxtakor-bosh-murabbiyi-samvel-babayan-maglubiyatda-men-aybdorman/"}
{"content": "17-iyuldan boshlab Google Analytics dasturini iPhone uchun yuklab olish mumkin bo‘ldi. Bu haqda Mashable ma’lumotiga asoslanib “Parol” nashri xabar berdi.\niPhone uchun mo‘ljallangan bu dasturning Android qurilmalarga mo‘ljallangan versiyasi esa ikki yil oldin chiqarilgan edi.\n\nXuddi Android’dagi dastur kabi iPhone’da ham Google Analytics yordamida saytingizga ayni paytda va ma’lum vaqt (kun, hafta, oy) oralig‘ida qancha odam tashrif buyurayotganini bilish mumkin. Shuningdek, Google Analytics saytga qaysi manbalardan tashrif buyurilayotgani va kunning qaysi paytida tashriflar soni ko‘proq bo‘layotganini ko‘rsatadi.\nTa’kidlash joiz, iPhone uchun mo‘ljallangan Google Analytics dasturi iPad planshetlarida ishlamaydi.", "category": "Texnologiyalar", "title": "Android’dan ikki yil keyin iPhone uchun Google Analytics dasturi ishlab chiqildi", "date": "07/18/2014", "url": "https://daryo.uz/2014/07/18/androiddan-ikki-yil-keyin-iphone-uchun-google-analytics-dasturi-ishlab-chiqildi/"}
{"content": "Tailand poytaxti Bangkok markazida sodir etilgan terrorchilik harakati natijasida 27 kishi halok bo‘ldi, ulardan sakkiz nafari chet el fuqarosi bo‘lgan. Bu haqda “News.liga.net” xabar beradi.\n\nBangkok politsiyasining ma’lum qilishicha, 80 kishi yaralangan. Shuningdek, yana bitta portlash qurilmasining topilganligi haqida xabar qilindi. Hozirda uni sapyorlar zararsizlantirmoqda.\nBangkok shahridagi kuchli portlash 17-avgust, dushanba kuni Ratchaprasong chorrahasida yuz berdi. Portlash uchun javobgarlikni hech bir ekstremistik guruh zimmasiga olmadi.\n", "category": "Dunyo", "title": "Tailanddagi terrorchilik harakati oqibatida 27 kishi halok bo‘ldi", "date": "08/18/2015", "url": "https://daryo.uz/2015/08/18/tailanddagi-terrorchilik-harakati-oqibatida-27-kishi-halok-boldi/"}
{"content": "“O‘zbektelekom” aksiyadorlik kompaniyasi 2014-yil 4-dekabrdan O‘zbekiston provayderlari uchun tashqi kanal internet-xizmatlari tariflarini 1 Mbit/s. uchun 276,27 dollarga pasaytirdi, deb xabar bermoqda UzDaily.\n\nJoriy yilda tariflar bir necha marta pasaytirildi. Jumladan, 1 Mbit/s. uchun tarif 4-iyundan 306,04 dollar, 4-iyuldan 303,51 dollar, 29-avgustdan 299,22 dollar, 11-sentabrdan esa 286,74 dollar etib belgilangan.\nEslatib o‘tamiz, 2013-yilda provayderlar uchun internet-xizmatlar tariflari besh marta pasaygan. 2013-yil yanvarda 1 Mbit/s. qiymati 409 dollarni tashkil qilgan bo‘lsa, dekabrda 322 dollar qilib belgilangan.", "category": "Texnologiyalar", "title": "“O‘zbektelekom” provayderlar uchun internet-xizmatlar tariflarini pasaytirdi", "date": "12/11/2014", "url": "https://daryo.uz/2014/12/11/ozbektelekom-provayderlar-uchun-internet-xizmatlar-tariflarini-pasaytirdi/"}
{"content": "Rockwell Collins kompaniyasi qiruvchi samolyot uchuvchisiga atrofni samolyot devori orqali ko‘rish imkonini beruvchi Gen III Helmet Mounted Display System (HMDS) shlemini ishlab chiqdi, deya xabar bermoqda Korrespondent.net.\n\nSamolyot perimetri bo‘ylab atrofni ko‘rsatib bera oladigan oltita simsiz infra-qizil kamera uchuvchiga bombardimonchi samolyotning devori orqali, real vaqt rejimida atrofni “tomosha qilish” imkonini taqdim etadi. Dubulg‘a yordamida kunning qorong‘i vaqtida ham atrofni kuzatib borish mumkin.\nIshlab chiqaruvchilarning fikricha, ushbu yangi uskuna uchuvchiga samolyotdagi va uning atrofidagi vaziyat haqida batafsil axborot olishga yordam beradi.\nXabar berilishicha, HMDS’ning vizoriga parvoz tezligi, balandligi va yo‘nalishi haqidagi ma’lumotlar chiqarib turiladi, bu esa, klassik displeydagi tasvir bilan taqqoslaganda, uchuvchiga ma’lumotlarni tezroq idrok etishga yordam beradi.", "category": "Texnologiyalar", "title": "AQSHda samolyot devorini “yo‘q qilib qo‘yadigan” shlem ishlab chiqildi", "date": "04/08/2015", "url": "https://daryo.uz/2015/04/08/aqshda-samolyot-devorini-yoq-qilib-qoyadigan-shlem-ishlab-chiqildi/"}
{"content": "Uznetda yangi via.uz sayti paydo bo‘lgani, u yerdan 8 ta yo‘nalishdagi transport vositalarining ayni paytdagi qatnovini kuzatish mumkinligi haqida avval xabar bergan edik.\n\nFacebook ijtimoiy tarmog‘idagi “Potrebitel” guruhi a’zolaridan biri dasturni ishlatib ko‘rib, o‘z xulosalari bilan bo‘lishdi.\nMa’lum bo‘lishicha, u dastur orqali roppa-rosa 19:55 da avtobusning o‘zi turgan bekatga yana 11 daqiqada yetib kelishi haqida ma’lumot olgan. Biroq transport vositasi kelgunicha 24 daqiqa o‘tgan. Dasturdagi ma’lumot esa o‘zgarmagan va avvalgidek 11 daqiqani ko‘rsatib turavergan.\nFoydalanuvchining fikricha, tizimdagi ushbu kamchilikka bir necha omillar sabab bo‘lgan bo‘lishi mumkin. Shular orasida u GPS-qurilmaning ishlamay qolgani, internet aloqasi bilan bog‘liq muammo paydo bo‘lgani yoki kechki vaqtda ushbu tizimni ataylab o‘chirib qo‘yishganini taxmin qildi.\n“Bulardan birinchi ikkita sabab kechirimli, biroq uchinchisi iste’molchilarni aldashdan boshqa narsa emas”, — deya ta’kidladi u.\n\nPostga izoh qoldirganlarning ko‘pchiligi bu dasturning kelajagiga ishonch bildirgan. Ba’zilar bekatlarning o‘ziga avtobus keladigan vaqtni ko‘rsatuvchi onlayn-tablo osish fikrini bayon qilgan.", "category": "Mahalliy", "title": "Bloggerlar avtobusning bekatga qachon yetib kelishini ko‘rsatadigan dastur kamchiliklarini topdi", "date": "12/26/2013", "url": "https://daryo.uz/2013/12/26/bloggerlar-avtobusning-bekatga-qachon-yetib-kelishini-korsatadigan-dastur-kamchiliklarini-topdi/"}
{"content": "Toshkentda 13—16-avgust kunlari Geodeziya, kartografiya, kadastr va Yerni masofadan turib zondlash (tekshirish) bo‘yicha davlatlararo Kengashning 40-sessiyasi bo‘lib o‘tmoqda. Bu haqda O‘zbekiston Yer resurslari, geodeziya, kartografiya va davlat kadastri davlat qo‘mitasi “Daryo”ga ma’lum qildi.\n\n14-avgust kuni MDH vakillari ishtirokida sessiyaning ochilish marosimi bo‘lib o‘tdi. Davlatlararo Kengash sessiyasining asosiy maqsadi MDH mamlakatlarining Geodeziya, kartografiya, kadastr va Yerni masofadan turib zondlash bo‘yicha davlat organlari tomonidan bajarilgan ishlarning yakuniy natijalarini ko‘rib chiqishdan iborat. O‘zbekistondagi qo‘mita rahbari Abdushukur Abdullayev Kengashning 2018-yildagi raisi vazifasini bajarmoqda.\nOchilish marosimida MDH mamlakatlarining Geodeziya, kartografiya, kadastr va Yerni masofadan turib zondlash bo‘yicha davlat organlari raislari va rahbarlari so‘zga chiqdir. Shuningdek, MDH Ijroiya qo‘mitasi raisining o‘rinbosari A.Smagulov so‘zga chiqib, quyidagi fikrni bildirdi: “Bugungi 40-yubiley sessiya davlatlarimiz fuqarolariga Hamdo‘stlik mamlakatlarining kartografiya-geodeziya, yer tuzish va kadastr byurolari 26 yil davomida amalga oshirgan ishlari va erishgan yutuqlar haqida so‘z yuritish uchun sabab bo‘lmoqda. Ta’kidlash lozimki, bugungi kun talabiga muvofiq fondlarimizda mavjud bo‘lgan barcha materiallar analogli tizimdan raqamli tizimga o‘tkazilmoqda. Ishonmanki, bugungi yig‘ilishimiz MDH mamlakatlarining geodeziya, kartografiya, kadastr va Yerni masofadan turib zondlash sohasidagi hamkorligini yanada mustahkamlashga xizmat qiladi”.\nMDH mamlakatlarining aksariyatida onlayn rejimida foydalanish mumkin bo‘lgan davlat, hududiy va munitsipal masshtabdagi kadastr xaritalari mavjud. Ushbu onlayn kadastr xaritalari chegaralari va koordinatalari aniqlanib, kadastr ro‘yxatiga kiritilgan yer uchastkalari, turar joy va sanoat binolari to‘g‘risidagi zarur ma’lumotlardan istalgan vaqtda foydalanish imkonini beradi. Xaritalardan foydalanib turib, kadastr raqami yoki manzili bo‘yicha zarur ko‘chmas mulkni uning aniq chegaralari va yondosh hududlari bilan aniqlash mumkin.\nKadastr xaritasidagi har bir obyekt bo‘yicha quyidagi ma’lumotlarni olish imkoniyati yaratilgan: obyektning aniq maydoni, manzili, qiymati, maqomi, xarakteristikasi, ro‘yxatga olingan sanasi, mulkchilik shakli. Shu yerning o‘zida uchastkaning kadastr bahosini ham topish mumkin – ko‘chmas mulkni xarid qilish yoki sotishda to‘lanadigan soliq summasi va ijara qiymati aynan shu ko‘rsatkichga bog‘liq. Aksariyat hollarda riyeltorlar, yuristlar, geodezistlar va oddiy fuqarolarga aynan shunday ma’lumotlar kerak bo‘ladi.", "category": "Mahalliy", "title": "Toshkentda Geodeziya, kartografiya, kadastr va Yerni masofadan turib zondlash bo‘yicha davlatlararo Kengash sessiyasi bo‘lib o‘tmoqda", "date": "08/15/2018", "url": "https://daryo.uz/2018/08/15/toshkentda-geodeziya-kartografiya-kadastr-va-yerni-masofadan-turib-zondlash-boyicha-davlatlararo-kengash-sessiyasi-bolib-otmoqda/"}
{"content": "2015-yilning 5-noyabr kuni O‘zbekiston Respublikasi Tashqi ishlar vazirligida Energetika Xartiyasi bosh kotibi Urban Rusnak bilan uchrashuv bo‘lib o‘tdi, deya xabar bermoqda TIV matbuot xizmati. U O‘zbekistonga 5—6-noyabr kunlari Toshkent shahrida bo‘lib o‘tayotgan Xalqaro investitsiya forumida ishtirok etish uchun kelgan.\n\nMuloqot chog‘ida O‘zbekiston va Energetika Xartiyasi Kotibiyati (54 davlat va Yevropa Ittifoqini birlashtirgan) o‘rtasidagi hamkorlikni rivojlantirish masalalari muhokama qilindi.\nSuhbat davomida Urban Rusnak iltimosiga ko‘ra, mamlakat energetikasini yanada rivojlantirish, sohani muqobil manbalardan foydalangan holda kompleks zamonaviylashtirishga qaratilgan O‘zbekistondagi ko‘plab davlat dasturlari tatbig‘ining amaliy masalalari to‘g‘risida ma’lumot berildi.\nUchrashuvda energetika sohasidagi ba’zi mintaqaviy muammolar yuzasidan ham fikr almashildi.", "category": "Mahalliy", "title": "Tashqi ishlar vazirligida Energetika Xartiyasi bosh kotibi bilan uchrashuv bo‘lib o‘tdi", "date": "11/06/2015", "url": "https://daryo.uz/2015/11/06/tashqi-ishlar-vazirligida-energetika-xartiyasi-bosh-kotibi-bilan-uchrashuv-bolib-otdi/"}
{"content": "Bangladesh terma jamoasi Osiyo o‘yinlarining ilk turida Afg‘onistonni mag‘lubiyatga uchratdi. O‘yindagi yagona golni bangladeshlik Mamunul Islom o‘z hisobiga yozib qo‘ydi. O‘yindan so‘ng o‘z fikrini bildirar ekan, 28 yoshli yarim himoyachi g‘alabadan juda ham xursand bo‘lganini yashirmadi, deb qayd etdi Stadion.uz.\n\n“Ushbu gol faoliyatimdagi eng muhim gol hisoblanadi, hattoki uni hayotimning eng muhim qismi deb atashim mumkin. Musobaqaga jo‘nab ketish oldidan bizning birinchi maqsadimiz Afg‘onistonni mag‘lub etish ekanligini ta’kidlagandim. Biz o‘z maqsadimizga erishdik. Endi O‘zbekistonga qarshi bo‘ladigan ikkinchi o‘yinga o‘z e’tiborimizni qaratamiz”, — dedi Mamunul Islom.\nBangladesh terma jamoasining gollandiyalik bosh murabbiyi De Kruif esa Afg‘oniston bilan o‘yinda g‘alabaga 25 foiz ishonganini ta’kidlab, omad kulib boqsa, O‘zbekiston bilan o‘yinda ham uch ochko qo‘lga kiritishi mumkinligini aytib o‘tdi.\n“Juda ajoyib g‘alabani qo‘lga kiritdik. Bu biz uchun ham syurpriz bo‘ldi. Boisi, g‘alaba qozonishimizga 25 foiz ishongandik. Ikkinchi bo‘limda yaxshi o‘ynadik. Biz guruhdan chiqa olamiz yoki yo‘qmi, biror narsa deyish qiyin. Zaxiramizda hali ikkita o‘yin bor. Hozircha O‘zbekistonga qarshi o‘yinga reja tuzishni boshlaymiz. Ozgina omad kulib boqsa, ikkinchi o‘yinda ham uch ochkoni qo‘lga kiritishimiz mumkin. Keling, avval ikkinchi o‘yin qanday o‘tishini kutaylik”, — dedi De Kruif.", "category": "Sport", "title": "Bangladesh bosh murabbiyi: “Omadimiz kelsa, O‘zbekistondan uch ochko olamiz”", "date": "09/17/2014", "url": "https://daryo.uz/2014/09/17/bangladesh-bosh-murabbiyi-omadimiz-kelsa-ozbekistondan-uch-ochko-olamiz/"}
{"content": "“Sog‘lom bola yili” Davlat dasturiga muvofiq, 2014-yildan boshlab “Zumrasha” bolalar hajviy kinojurnalining 12 ta qismini har yili muntazam ravishda suratga olish belgilab qo‘yilgan. Xususan, o‘tgan yili suratga olingan kinojurnalning taqdimoti 2014-yil dekabr oyida bo‘lib o‘tgandi, deb xabar beradi “O‘zbekkino” Milliy agentligi.\n\n“O‘zbekkino” Milliy agentligi huzuridagi “5-studiya” yoshlar tajriba ijodiy uyushmasi “Zumrasha” kinojurnalining 2015-yil hisobidan dastlabki qismlarini tayyorlab bo‘ldi.\nAyni vaqtda “Zumrasha” kinojurnalining 3—6-qismlarini tasvirga olish ishlari davom etmoqda. 2015-yil oxiriga qadar kinojurnalning jami 12 ta qismini suratga olish ko‘zda tutilgan.", "category": "Madaniyat", "title": "“Zumrasha” kinojurnalining yangi to‘plamlarini suratga olish ishlari davom etmoqda", "date": "08/20/2015", "url": "https://daryo.uz/2015/08/20/zumrasha-kinojurnalining-yangi-toplamlarini-suratga-olish-ishlari-davom-etmoqda/"}
{"content": "Yaponiyaning Fukusima-1 atom stansiyasi vayronalarini razvedka qilish yuborilgan kichik hajmli robot suv ostidagi xarobalarni videoga olishga erishdi. Ushbu video tarixdagi eng ulkan yadroviy fojialardan biri yetkazgan zararga boshqacha ko‘z bilan qarashga undaydi, deb xabar beradi “National Geographic Rossiya”.\n\nLittle Sunfish (kichik oybaliq) nomini olgan uskuna tarkibida radioaktiv yoqilg‘i borligi gumon qilinayotgan erigan material parchalarini aniqladi.\n\nYaponiyaning Toshiba kompaniyasi tomonidan loyihalashtirilgan 30 santimetrlik robot 180 daraja aylanishi mumkin. Shuningdek, u to‘rt operator tomonidan masofadan boshqarilishi mumkin.\n“Kichik oybaliq”ning radioaktiv yoqilg‘ini aniqlash bo‘yicha birinchi urinishlari 19-iyul kuni amalga oshirilgan edi.", "category": "Texnologiyalar", "title": "Mitti robot birinchi marta Fukusima-1 ning suv ostidagi vayronalarini videoga oldi", "date": "07/23/2017", "url": "https://daryo.uz/2017/07/23/mitti-robot-birinchi-marta-fukusima-1-ning-suv-ostidagi-vayronalarini-videoga-oldi/"}
{"content": "Bugun, 23-avgust sanasida Indoneziyadagi Osiyo o‘yinlarining futbol musobaqasi davom ettirilmoqda.\n\nRavshan Haydarov boshchiligidagi O‘zbekiston olimpiya terma jamoasi 1/4 finalga chiqish uchun Gonkong termasiga qarshi kurash olib bordi. Uchrashuvda hisob 27-daqiqada Ikrom Aliboyev tomonidan ochildi. 60-daqiqada Javohir Sidiqov hisobni 2:0 ko‘rinishiga keltirdi. Oradan 5 daqiqa o‘tib, Zabihillo O‘rinboyev o‘yinga yakuniy nuqtani qo‘ydi.\nShu tariqa O‘zbekiston 1/4 finalga yo‘l oldi.\nHaydarov shogirdlari chorak finalda Janubiy Koreya—Eron juftligi g‘olibiga qarshi kurash olib boradi.\nOsiyo o‘yinlari—2018\nFutbol, 1/8 final\n23-avgust, payshanba\nGollar: 1:0—27 Ikrom Aliboyev, 2:0—60 Javohir Sidiqov, 3:0—65 Zabihillo O‘rinboyev.\nO‘zbekiston: 1. Botirali Ergashev, 2. Rustamjon Ashurmatov, 4. Akramjon Komilov, 5.Abbos Otaxonov, 6. Jaloliddin Masharipov (11.Bobir Abdiholiqov, 71), 7. Odiljon Hamrobekov, 9. Zabihillo O‘rinboyev (19.Andrey Sidorov, 80), 10. Javohir Sidiqov (16.Doniyor Narzullayev, 71), 14. Ikromjon Aliboyev, 17.Dostonbek Hamdamov, 20. Dostonbek Tursunov.\nGonkong: 1.Xo Chun Yuyen, 3.Vang Kit Sui, 4.Xok Ming Lau, 5.Lilley Nunyez, 6.Chun Lok Tan, 8.Remi Dujardin, 9.Vai Keng Chung, 10.Ka Vai Lam (13.Xo Ming Yiu, 72), 12.Chun Ming Vu, 15.Pui Xong Yu, 18.Tarres Paramo (14.Long Xin Se, 73)\nChetlatish: Pui Xong Yu 43.", "category": "Sport", "title": "Osiyo o‘yinlari—2018. O‘zbekiston Gonkongni yirik hisobda taslim etib, 1/4 finalga chiqdi", "date": "08/23/2018", "url": "https://daryo.uz/2018/08/23/osiyo-oyinlari-2018-ozbekiston-gonkongni-yirik-hisobda-taslim-etib-14-finalga-chiqdi/"}
{"content": "So‘nggi paytlarda Manzuraning deyarli har bir ashulasi hit bo‘lmoqda. Xonanda yaqinda yana bir yangi qo‘shiqni taqdim etdi. Uning nomi “Ber darak”. Bu haqda sayyod.uz sayti xabar tarqatdi.\n\nQo‘shiq musiqasi Bobur Umarov tomonidan yozilgan bo‘lsa, so‘zlari Dilnoza Mirzaxodjayevaga tegishli. Aranjirovka esa Jasur Abdurahmonov tomonidan qilingan. Aytgancha, sayyod.uz saytida qo‘shiqning mp3 ko‘rinishini yuklab olishingiz mumkin.\nAshula chindan ham raqsbop ekan. Bu bilan Manzura yaqinda boshlanadigan to‘y mavsumiga tayyorgarlik ko‘rmoqchi shekilli.", "category": "Madaniyat", "title": "Manzuradan yangi raqsbop qo‘shiq — “Ber darak”", "date": "03/04/2013", "url": "https://daryo.uz/2013/03/04/manzuradan-yangi-raqsbop-qoshiq-ber-darak/"}
{"content": "Rossiyaning Kirov viloyati vakili bo‘lgan senator Oleg Kazakovsev mamlakatda internet-saytlarni ro‘yxatdan o‘tkazishni pulli qilish taklifi bilan chiqdi. Bu xususda “Izvestiya” nashri ma’lumotlariga tayanib TJournal.ru sayti xabar bermoqda.\n\n“Saytlarni yaratish va ularda axborotni joylash to‘g‘risida”gi qonun loyihasiga ko‘ra, internet-sayt egasi uni ro‘yxatdan o‘tkazish uchun 1000 rubl miqdorida bir martalik davlat boji to‘laydi. Bunda saytning barcha sahifalari yagona reyestrga kiritiladi, bu reyestrning yuritilishi uchun esa “Roskomnadzor” (Aloqa, axborot texnologiyalari va ommaviy aloqa vositalarini nazorat qiluvchi federal xizmat) mas’ul bo‘ladi. Qonun loyihasida saytni ro‘yxatdan o‘tkazish jarayonlari qanday bo‘lishi kerakligi ham ko‘rsatilgan.\nKazakovsevning fikricha, yangi qonun taqiqlangan axborotlar joylanmasligini nazorat etib va mualliflik huquqlari buzilishi holatlarini aniqlab, bu bilan “internet bozori barcha ishtirokchilarining munosabatlarini tartibga solish”ga yordam beradi.\nDavlat Dumasi deputatlari mazkur tashabbusni turlicha kutib olishdi.  Ulardan biri bunda muvozanatni ushlash lozimligini ta’kidlagan bo‘lsa, ikkinchisi mazkur sohani nazorat qilish imkonsiz ekaniga to‘xtalgan, boshqasi esa “yana bir byurokratik idorani yaratish kerak emas”ligini aytgan.\nAytish kerakki, hozirda internetning rus tilli segmentida 5,7 millionta sayt ishlamoqda. Ularni davlat ro‘yxatidan o‘tkazish – o‘ta murakkab ish; buning ustiga, Rossiyadan tashqarida ochilgan rusiyzabon saytlar ham ko‘pchilikni tashkil etadi.", "category": "Texnologiyalar", "title": "Rossiyada saytni ro‘yxatdan o‘tkazish uchun boj joriy etish taklif qilindi", "date": "03/26/2014", "url": "https://daryo.uz/2014/03/26/rossiyada-saytni-royxatdan-otkazish-uchun-boj-joriy-etish-taklif-qilindi/"}
{"content": "17-iyul kuni “Samarqand shahrida mehnat inspektorlari majburiy mehnatga jalb etildi” nomi ostida maqola e’lon qilingandi. Bandlik va mehnat munosabatlari vazirligi ushbu maqola yuzasidan tekshiruv ishlarini boshlab yubordi.\n\n“Daryo” elektron internet  ‘Samarqand shahrida mehnat inspektorlari majburiy mehnatga jalb etildi’ nomli sarlavha bilan Samarqand shahar aholi bandligiga ko‘maklashish markazi xodimlarining majburiy mehnatga jalb qilinganliklari haqidagi maqola chop etildi.\nMaqoladagi ma’lumotlarga ko‘ra, 8-iyuldan boshlab Samarqand shahar aholi bandligiga ko‘maklashish markazi rahbariga hokimlik tomonidan ushbu ko‘chada qurilish-obodonlashtirish ishlari olib borish bo‘yicha topshiriq berilgan.\nBandlik va mehnat munosabatlari vazirligi mazkur maqolada keltirilgan holatlarni joyiga chiqqan holda to‘liq va har tomonlama o‘rganish uchun vazir o‘rinbosari vazifasini bajaruvchi N.Yoqubov boshchiligida ishchi guruh tomonidan xizmat tekshiruvini o‘tkazish to‘g‘risida qaror qabul qildi”, — deyiladi xabarda.\nTekshiruv natijalari xususida yana batafsil axborot berilishi ta’kidlab o‘tildi.", "category": "Mahalliy", "title": "Bandlik va mehnat munosabatlari vazirligi “Daryo”da chop etilgan maqola yuzasidan xizmat tekshiruvini o‘tkazadi", "date": "07/18/2019", "url": "https://daryo.uz/2019/07/18/bandlik-va-mehnat-munosabatlari-vazirligi-daryoda-chop-etilgan-maqola-yuzasidan-xizmat-tekshiruvini-otkazadi/"}
{"content": "Argentina terma jamoasi sobiq ustozi Alfio Basilening yordamchisi Karlos Dibos mamlakat termasi hujumchisi Lionel Messining diktarorlik sifatlariga ega ekani hamda ba’zi masalalarda individual qarorlar chiqarishini aytib o‘tdi. Bu haqda “Chempionat” xabar bermoqda.\n\n“Nafrat, g‘azab va xudbinlik hukmronlik qilayotgan davlatda odamlar o‘z fikrini tushunarsiz tarzda ifoda qilmoqda. Messi terma jamoaga murabbiylarni o‘z tayinlar, futbolchilarni o‘zi taklif qilar edi. Biz hammasini bilamiz va bu Argentina uchun yaxshi emas. Bu masalaga aniqlik kiritmoqchimiz. Simeone qachondir Argentina termasini boshqaradi degan jurnalist va ba’zi odamlarga ishonolmayman. Chunki Messi uni xohlamaydi”, – dedi Dibos.\nQayd etish kerak, Karlos Dibos va “Atletiko” bosh murabbiyi Diyego Simeoneni qarindoshlik rishtalari bog‘lab turadi.\nMa’lumot uchun, Alfio Basile 2006—2008-yillarda Argentina milliy terma jamoasini boshqargan.", "category": "Sport", "title": "Argentina termasi sobiq murabbiyi: Messi terma jamoaga bosh murabbiylarni o‘zi tayinlar edi", "date": "05/05/2016", "url": "https://daryo.uz/2016/05/05/argentina-termasi-sobiq-murabbiyi-messi-bosh-murabbiylarni-ozi-tayinlar-edi/"}
{"content": "Fransuz rejissori Frederik Obyurten tomonidan suratga olingan, FIFA tashkilotining yaratilishiga bag‘ishlangan “Orzular ligasi” sport dramasi Amerika kinoprokati tarixidagi eng muvaffaqiyatsiz filmga aylandi, deb xabar qiladi “Segodnya”.\n\nFilm premyerasi 2014-yil Kann kinofestivalida bo‘lib o‘tgandi, AQSh prokatiga esa u 2015-yil 5-iyunda chiqdi. 25—30 million dollarga olingan filmning 80 foiz mablag‘ini FIFA taqdim etgandi. “Orzular ligasi” AQShda prokatning birinchi haftasida 10 ta kinoteatrda bor-yo‘g‘i 918 dollar yig‘di.\nBungacha kassa yig‘imi bo‘yicha AQShda eng yomon ko‘rsatkich 2012-yilda rok-myuzikl janrida suratga olingan “Men vampirdan bo‘sa oldim” filmiga tegishli edi.", "category": "Madaniyat", "title": "FIFA haqidagi film Amerika kinoprokati tarixidagi eng muvaffaqiyatsiz kartinaga aylandi", "date": "06/19/2015", "url": "https://daryo.uz/2015/06/19/fifa-haqidagi-film-amerika-kinoprokati-tarixidagi-eng-muvaffaqiyatsiz-kartinaga-aylandi/"}
{"content": "“Rokki” va “Rembo” filmlari bilan bog‘liq buyumlar savdoga qo‘yilgan auksion 3 million dollar daromad keltirdi, deya xabar beradi Associated Press.\n\nSilvestr Stallonening shaxsiy garderobidagi Rokkining teri kostyumi 149 ming dollarga sotildi, aktyor “Rembo: birinchi qon” filmida paydo bo‘ladigan poncho (o‘rtasida bosh uchun joy qoldirilgan mato) esa 60 ming dollarga xaridorini topdi.\nAuksion uch kun davomida Los-Anjelesda bo‘lib o‘tdi. Stallone uning ochilish kuni ishtirok etdi. Savdolardan tushgan mablag‘ning bir qismi urush faxriylar jamg‘armasiga o‘tkazilishi ma’lum qilingan.", "category": "Madaniyat", "title": "Rokki va Remboning liboslari 3 million dollarga sotildi", "date": "12/23/2015", "url": "https://daryo.uz/2015/12/23/rokki-va-remboning-liboslari-3-million-dollarga-sotildi/"}
{"content": "FIFA axloq qo‘mitasining arbitraj palatasi Xans-Yoaxim Ekkert raisligida tashkilot ijroiya qo‘mitasining sobiq a’zosi Voravi Makudini futboldagi faoliyatidan 90 kunga chetlatish haqida qaror qabul qildi. Bu haqda “TASS” xabar beradi.\n\nAvvalroq Makudi Tailand futbol assotsiatsiyasining 2013-yilgi prezident saylovlarida hujjatlarni soxtalashtirganligi uchun bir yilu to‘rt oylik qamoq jazosiga shartli hukm qilingan edi.\nJoriy yilning may oyida Makudi Tailand futbol assotsiatsiyasi rahbarligi lavozimidan bo‘shatilgan edi. U, shuningdek, 2018 va 2022-yillarda JCh o‘tkaziladigan mamlakatlarni tanlashda ham korrupsiyaga aralashganlikda gumon qilinmoqda.\nEslatib o‘tamiz, oldinroq FIFA axloq qo‘mitasi Blatter, Platini va Valkeni 90 kunga futboldan chetlatgandi.", "category": "Sport", "title": "FIFA ijroiya qo‘mitasi sobiq a’zosi Makudini futboldagi faoliyatidan 90 kunga chetlashtirdi", "date": "10/13/2015", "url": "https://daryo.uz/2015/10/13/fifa-ijroiya-qomitasi-sobiq-azosi-makudini-futboldagi-faoliyatidan-90-kunga-chetlashtirdi/"}
{"content": "O‘FA yangi tashkil etilayotgan futbol bo‘yicha O‘zbekiston Super Ligasi o‘yinlariga jiddiy e’tibor qaratayotgani sir emas. Bungacha yangi format ishlab chiqqan tashkilot, chempionatga qur’a tashlash marosimini yuqori saviyada o‘tkazgandi.\n\nKecha — 7-fevral kuni Super Liga klublarining marketing xodimlari ish o‘rganish uchun Yaponiyaga yo‘l oldi, deb yozdi O‘FA matbuot xizmati. Ular 8—12-fevral kunlari davomida Yaponiya Jey Ligasi mutaxassislaridan dars oladi va seminarlarda ishtirok etadi. Bunda yaponiyaliklar Jey Liga va uning klublari uchun homiylarni, reklama beruvchilarni qanday qilib topish, ular bilan qanday ishlash borasida o‘z tajribasi bilan o‘rtoqlashadi.\nYaponiya Jey Ligasida marketing sohasi ancha rivojlangan. 2017-yilgi mavsumning o‘zida ular 240 million AQSh dollari miqdorida homiylik mablag‘lariga ega bo‘lgandi.\nBungacha O‘zbekiston chempionati ham tarixda ilk bor o‘zining titul homiysiga ega bo‘lish uchun Yaponiya kompaniyalaridan biri bilan muzokara o‘tkazayotgani aytilgandi. Bularning barchasi O‘FA birinchi vitse-prezidenti Umid Ahmadjonov o‘tgan yilning 17-noyabr kuni Yaponiya futbol assotsiatsiyasi prezidenti Tashima Kodzo bilan o‘zaro hamkorlik borasida memorandum imzolagach boshlandi.\nO‘FA faqatgina klublar bilan cheklanib qolmoqchi emas. Avvalroq 30 nafar o‘zbekistonlik futbol referisining saviyasini oshirish uchun, ular Turkiyadagi o‘quv-yig‘inga jo‘natilayotgani aytilgandi.", "category": "Sport", "title": "O‘zbekiston Super Ligasi klublarining marketing mutaxassislari ish o‘rganish uchun Yaponiyaga uchib ketdi", "date": "02/08/2018", "url": "https://daryo.uz/2018/02/08/ozbekiston-super-ligasi-klublarining-marketing-mutaxassislari-ish-organish-uchun-yaponiyaga-uchib-ketdi/"}
{"content": "Google va Levi’s kompaniyalari o‘ziga xos interfaol kiyim yaratish ustida bosh qotirmoqda, deb xabar berdi “Argumenti nedeli”. G‘oya ancha oddiy — tekstilga kiyimni yuqori texnologiya qurilmasiga aylantiruvchi o‘tkazuvchan tolalar to‘qiladi.\n\nBirinchi navbatda yuqori texnologiyali jinsilar chiqariladi. Hozirda ularni ishlab chiqish boshlangan. Ularga ko‘plab turli datchiklar o‘rnatilib, gadjetlarga ulanadi.\n\nBunday texnologiyaning amalda qo‘llanilishi ehtimollaridan biri sifatida uni kelajak aqlli uylarining umumiy tizimiga birlashtirish ko‘rilmoqda. Shunda o‘z kiyimi yordamida uydagi barcha elektronika vositalarini boshqarish, hattoki buni masofadan turib amalga oshirish mumkin bo‘ladi.", "category": "Texnologiyalar", "title": "Google va Levi’s aqlli jinsi yaratmoqchi", "date": "06/04/2015", "url": "https://daryo.uz/2015/06/04/google-va-levis-aqlli-jinsi-yaratmoqchi/"}
{"content": "Musulmonlar orasida Hayit bayrami arafasida jonliq so‘yib qurbonlik qilish yaxshi an’anaga aylangan. Qurbonlikka qanday hayvonlarni so‘yish mumkinligi haqidagi haqida turli ma’lumotlar mavjud.\n\nQo‘y, echki, qora mol, tuya kabi hayvonlarni erkagi ham, urg‘ochisi ham so‘yilishi mumkin. Ulardan tuya 5 yoshli, sigir 2 yoshli, qo‘y va echki 1 yoshga to‘lgan bo‘lishi kerak. Biroq 6 oylik qo‘y 1 yoshga kirgan qo‘yga o‘xshagan semiz bo‘lsa, joizdir. Bunday hayvonlarni kishi o‘zining imkoniyatiga qarab so‘yishi mumkin. Lekin bu hayvonlardan boshqa — tovuq, o‘rdak, kurka kabilarni qurbonlik niyatida so‘yish haromga yaqin makruh amaldir.\nBir kishi xohlasa bitta qo‘y yoki bitta echki va yoki bitta mol yo bitta tuya so‘yishi mumkin. Tuya bilan molni bir kishidan to yetti kishigacha sherik bo‘lib so‘ysa bo‘ladi. Birgalikda qurbonlik qiluvchilar, hayvonni birga sotib oladi yoki orasidan bir kishiga hayvonni sotib olish uchun vakolat beradi.", "category": "Mahalliy", "title": "Qurbonlikka qanday hayvonlarni so‘yish mumkin?", "date": "08/04/2019", "url": "https://daryo.uz/2019/08/04/qurbonlikka-qanday-hayvonlarni-soyish-mumkin/"}
{"content": "Futbol bo‘yicha Osiyo Chempionlar Ligasi guruh bosqichida 4-tur bellashuvlari o‘z yakuniga yetdi. Unda ishtirok etayotgan O‘zbekistonning to‘rt jamoasidan faqatgina “Lokomotiv” zafar quchishning uddasidan chiqa oldi. Qarshining “Nasaf” klubi durang qayd etgan bo‘lsa, “Paxtakor” va “Bunyodkor” Eron klublaridan mag‘lubiyat qabul qilib oldi.\n\n4-turdan keyin “Lokomotiv” guruh bosqichini muvaffaqiyatli yakunlash uchun juda yaqin turibdi. Guruhdagi ikkinchi o‘yinda “Al-Ittihod” va “An-Nasr” ochko yo‘qotgach, Toshkent klubining imkoniyatlari ancha oshdi. “Lokomotiv” keyingi ikki turni “A” guruhida 2-o‘rinda borayotgan BAA klubiga qarshi o‘tkazadi.\n“A” guruhidagi vaziyat\nPoytaxtning boshqa bir klubi “Bunyodkor” esa yirik mag‘lubiyatdan keyin ahvolini og‘irlashtirib yubordi. Navbatdagi ikki turni Qatarning “Lahviya” klubiga qarshi o‘tkazadigan Sergey Lushchan jamoasi, bir yil muqaddam aynan shu klub dovonidan o‘ta olmagandi. Hozirgi vaziyatdan kelib chiqsa, ketma-ket ikki g‘alaba ham “Bunyodkor”ga yordam bermasligi mumkin.\n“B” guruhidagi vaziyat\nToshkentning “Paxtakor” klubi navbatdagi ikki turni “Al-Jazira”ga qarshi o‘tkazishini inobatga olsa, ijobiy natijadan umid qilish mumkin. Ammo vaziyat ko‘rinib turganidan biroz murakkab. Dastlabki ikki o‘rinni egallab turgan Eron va Saudiya Arabistoni jamoalari o‘zaro o‘yinlarda 1 tadan g‘alabani qo‘lga kiritsa, “Paxtakor”ga keyingi ikki turdagi yuz foizlik natija ham yordam bermaydi. Klub muxlislari Eron va Saudiya Arabistoni o‘rtasidagi ziddiyatdan kelib chiqib, har ikki jamoaning o‘zaro kelishib harakat qilmasligidan umidvor bo‘lishi mumkin.\n“C” guruhidagi vaziyat\nVa nihoyat, “D” guruhida “Nasaf” 3-o‘rinni egallab turibdi. Qarshi klubining ahvoli “Bunyodkor” hamda “Paxtakor”nikidan yaxshi. Har holda, navbatdagi bosqichga yo‘l olish “Nasaf”ning o‘z qo‘lida. Bu yo‘lda Ro‘ziqul Berdiyev jamoasi “Al-Ayn”ga qarshi keyingi ikki o‘yinda ijobiy natija qayd etishi kerak bo‘ladi.\n “D” guruhidagi vaziyat\nOsiyo Chempionlar Ligasida 5-tur uchrashuvlari 19—20-aprel kunlari bo‘lib o‘tadi.", "category": "Sport", "title": "OChL, 4-tur. “Bunyodkor” va “Paxtakor”ning taqdiri o‘z qo‘lidan chiqib ketdi, “Lokomotiv”da hammasi yaxshi", "date": "04/07/2016", "url": "https://daryo.uz/2016/04/07/ochl-4-tur-bunyodkor-va-paxtakorning-taqdiri-oz-qolidan-chiqib-ketdi-lokomotivda-hammasi-yaxshi/"}
{"content": "Polsha prezidentining rafiqasi Anna Komorovskaya 17-aprel kuni internet-agressiya darajasini pasaytirishga qaratilgan “Trollni quch” ijtimoiy kampaniyasi boshlanganini e’lon qildi, deb xabar bermoqda “Radio Polsha”.\n\n“Gaplashish, muloqot qilish kerak, ammo yozilgan yoki aytilgan so‘z insonni eng zamonaviy quroldan ham ko‘proq yaralashi mumkinligini esda saqlash lozim. Biz o‘zimizni va bunday zo‘ravonlikka duchor bo‘lganlarni himoya qilishimiz lozim”, − dedi Komorovskaya.\nTashabbusdan maqsad – internet foydalanuvchilarini trolling bilan shug‘ullanmaslikka ko‘ndirish va trolllar qurbonlarini bunday izohlarni jiddiy qabul qilmaslikka o‘rgatishdan iborat.", "category": "Texnologiyalar", "title": "Polsha prezidentining rafiqasi aholini internet-trollingga qarshi kurashga chaqirdi", "date": "04/19/2015", "url": "https://daryo.uz/2015/04/19/polsha-prezidentining-rafiqasi-aholini-internet-trollingga-qarshi-kurashga-chaqirdi/"}
{"content": "Toshkent shahrining Uchtepa tumanidagi suv bo‘yida joylashgan, “O‘rikzor” dahasidagi ulgurji Karvon bozorining sobiq direktori Dmitriy Limga tegishli bo‘lgan ko‘chmas mulk obyekti savdoga qo‘yildi. Bu haqda O‘zA xabar berdi.\n\nMazkur uy-joy majmuasining boshlang‘ich narxi 35 536 900 759 so‘m etib belgilangan.\nUchtepa tumani, Sakkokiy ko‘chasi, 3-a uydagi bino va inshoot. Umumiy maydoni 4,3000 gektar, inshoot maydoni 20628 kvadrat metr.\nAuksion o‘tkazilish sanasi 2019-yil 29-aprel.\n\nEslatib o‘tamiz, onlayn-auksion imkoniyatlari yanada kengaygan. O‘zbekiston Prezidentining 2019-yil 19-fevraldagi “Davlat mulki obyektlaridan samarali foydalanish bo‘yicha qo‘shimcha chora-tadbirlar to‘g‘risida”gi farmoniga ko‘ra “E-IJRO AUKSION” elektron savdo maydonchasida quyidagi savdolar amalga oshiriladi:\nBundan tashqari, 1 so‘mga teng qiymatdagi boshlang‘ich narx bo‘yicha qo‘yilgan davlat ko‘chmas mulk obyektlari ular to‘liq sotilmagunga qadar savdolardan olinmaydi.", "category": "Mahalliy", "title": "Toshkentda Karvon bozori sobiq direktorining uyi 35 mlrd so‘m boshlang‘ich narx bilan savdoga qo‘yildi", "date": "04/02/2019", "url": "https://daryo.uz/2019/04/02/toshkentda-karvon-bozori-sobiq-direktorining-uyi-35-mlrd-som-boshlangich-narx-bilan-savdoga-qoyildi/"}
{"content": "Argentina va Chili terma jamoalari o‘rtasidagi JCh—2018 saralash o‘yinidan keyin FIFA tomonidan 4 ta o‘yinga chetlatilgan Lionel Messidan aybdorlik olib tashlandi. Bu haqda “TASS” FIFA rasmiy saytiga asoslanib ma’lumot berdi.\n\n29 yoshli futbolchi Chiliga qarshi o‘yinda qanot hakamini haqorat qildi deb topilgandi. Vaholanki hakamlarning o‘zi Messidan yomon gap eshitmaganini qayd etgan.\nOrada Messi Boliviyaga qarshi uchrashuvni o‘tkazib yubordi va Argentina terma jamoasi mag‘lub bo‘ldi. Ayni paytda argentinaliklarning saralashning beshinchi jamoasi bo‘lib turibdi. Bunda Rossiya mundialiga to‘g‘ridan-to‘g‘ri yo‘llanma beruvchi chipta xavf ostida qolmoqda.\nFIFA Messidagi diskvalifikatsiyani bekor qilgach, Messi qolgan uchrashuvlarda Argentinaga yordam berish imkoniyatiga ega bo‘ldi.", "category": "Sport", "title": "FIFA Messidan diskvalifikatsiyani olib tashladi va u Argentina termasiga qaytdi", "date": "05/05/2017", "url": "https://daryo.uz/2017/05/05/fifa-messidan-diskvalifikatsiyani-olib-tashladi-va-u-argentina-termasiga-qaytdi/"}
{"content": "Rejissor: Durdona To‘laganova\nRollarda: Sitora Alimjonova, Ali Otajonov, Rixsitilla Abdullayev, Ra’no Yarasheva va boshqalar\nJanr: drama, melodrama\nO‘zbekiston, 2013-yil.\n\nFilm ota-onasidan erta ajralib, o‘gay ona qo‘lida katta bo‘lgan qiz – Madinaning (Sitora Alimjonova) taqdiri haqida hikoya qiladi. Film voqealaridan shuni tushunamizki, Madina Farhod (Ali Otajonov) ismli yigit bilan anchadan beri uchrashib yuradi. Biroq, o‘gay ona o‘z foydasini ko‘zlab, uni mahalladagi badavlat xonadonga – o‘zidan ancha katta bo‘lgan va xotini vafot etib, ikki farzandi bilan qolgan Umidga (Rixsitilla Abdullayev) turmushga beradi.\n\nTo‘ydan keyin Umidning qaynsinglisi Madinaga zulm o‘tkazishni boshlaydi, pochchasiga yomon qilib ko‘rsatish maqsadida o‘tmishini kavlashtiradi. Farhod haqida bilib olib, buni Umidga yetkazadi. Olijanob kuyovto‘ra Madinaga ketish uchun ruxsat berganida, u Farhodni emas, yangi oilasini tanlaydi...\nBir yildan so‘nggi voqealar ko‘rsatilganida, atrofdagi qorlar erib, daraxtlarning kurtak ochganligini ko‘ramiz. Qo‘llarida yangi tug‘ilgan chaqaloq bilan kirib kelgan Umid va Madinani esa uydagilar shodon kutib oladilar.\n\nFilmda achinarli, ko‘ngilni yumshatuvchi sahnalar ko‘p. Sevgan yigitidan voz kechishga majbur bo‘lganida, ikki farzandli kishiga turmushga berishganida, o‘gay farzandlarining xolasi unga zulm o‘tkazganida tomoshabin beixtiyor qizga achinib ketadi.\nFilm davomida qizning bunday taqdir zarbasidan saboq olib, qiyinchiliklarni yengib o‘tishini, yangi hayotining yaxshi tomonlarini ochib, turmush o‘rtog‘i va farzandlarining mehrini qozonishini, o‘zi ham asta-sekin ularning aslida yaxshi insonligini anglashini, ularni bir-biriga bog‘lab turadigan rishtalar paydo bo‘lishini kutamiz. Biroq, filmning qamrovi juda kichikligidan mavhum bo‘lib qolgan voqeliklar faqat bulardan iborat emas.\n\nFilm nomiga yarasha ayriliq haqida hikoya qilishi uchun, avvalo ayriliq tufayli sevishganlarning nimani yo‘qotayotganli tomoshabinga tushunarli bo‘lishi kerak edi. Afsuski, biz ikki xil dunyo vakillari (Farhod – xususiy restoran egasi, kuni bo‘yi ish bilan band; Madina – hech qayerda o‘qimagan, uyda o‘tiradi) qanday qilib uchrashib qolganligi va ularni nima bog‘lab turishini film so‘ngigacha ham anglay olmaymiz.\nMadinaning yangi oilasidagi munosabatlar ham to‘liq ochilmay qolgan: unda farzandlariga va Umidga nisbatan chinakam mehr paydo bo‘ldimi yoki shunchaki ko‘nikishga majbur bo‘ldimikin? Va eng asosiysi, Madina baxtiyormi?\nAktyorlar ijrosiga kelsak, yosh aktyorlar Sitora Alimjonova va Ali Otajonovning hali ancha tajribasizligi seziladi. Madina obrazining ba’zi jihatlari yaxshi ochilgan, masalan, xushchaqchaq, har qanday vaziyatda ham o‘zini xursand ko‘rsatishga harakat qiladigan qizni ishonarli tarzda gavdalantirgan. Biroq ba’zi sahnalarda o‘rinsiz erkaliklar va sun’iyliklarni kuzatish mumkin. Ali Otajovga esa qisqa va lo‘nda qilib, “navbatdagi Otabek Mutalxo‘jayev” deb ta’rif berish mumkin.\nFilmni haqiqatda jonlantirgan aktyorlar Ra’no Yarasheva va Rixsitilla Abdullayevdir. Afsuski, ularning kartinadagi o‘rinlari asosiy bo‘lmaganidan, voqealar rivojiga yetarlicha hissa qo‘sha olishmagan.\nLiboslarga alohida e’tibor berilganligini sezmasdan iloj yo‘q. Ayniqsa, Madinaning kambag‘al sharoitdan dabdabali muhitga o‘tganligi kiyimlarida o‘zining yaqqol isbotini topadi. Qizlarning filmning bu jihatini yaxshi baholashlariga shubham yo‘q.\nXulosa: “Ayriliq”dan yetarlicha kamchilik topish mumkin. Biroq, shuni tan olish kerakki, film ijodkorlari ancha harakat qilishgan. Ba’zi boshqa filmlarga nisbatan qaralsa, yaxshi jihatlarni ham ko‘rish mumkin.\nBaho:\n[review]", "category": "Madaniyat", "title": "“Ayriliq” filmi tomoshabinlarni yig‘latmoqda (taqriz)", "date": "06/06/2013", "url": "https://daryo.uz/2013/06/06/ayriliq-filmiga-taqriz/"}
{"content": "LEGO konstruktori detallaridan Daniyaning DFDS Seaways kemasozlik kompaniyasining 12 palubali paromi nusxasi yasaldi. 12 metr uzunlikdagi, 2,86 tonna vaznli model kompaniya 150 yilligi munosabati bilan yig‘ilgan bo‘lib, u rasman Ginness rekordlar kitobiga kiritiladi, deb xabar beradi “TASS”.\n\nPlastik paromni qurishda kompaniyaning minglab xodimlari ishtirok etdi. Rahbariyatning fikriga ko‘ra, bu jarayon Yevropaning turli chekkalarida ishlayotgan 6,6 ming xodim birlashganida nimalarga qodirligini namoyish etishi lozim edi.", "category": "Dunyo", "title": "Daniyada LEGO konstruktoridan yo‘lovchi paromining ulkan nusxasi yasaldi", "date": "08/26/2016", "url": "https://daryo.uz/2016/08/26/daniyada-lego-konstruktoridan-yolovchi-paromining-ulkan-nusxasi-yasaldi/"}
{"content": "Fransiya hukumati rasmiy shaxslarning barcha ma’lumotlarini mamlakat ichkarisida saqlovchi shifrlashga ega bo‘lgan shaxsiy messenjerini sinovdan o‘tkaza boshladi. Bu haqda Reuters xabar berdi, deb yozadi Tjournal.\n\nMamlakat rasmiylari ma’lumotlar Rossiya yoki AQShda shifrlansa, chatlardagi axborot “begona qo‘llarga” tushishi mumkinligidan xavotirlanmoqda.\nHozircha sinov jarayonida fransuz hukumatining 20 vakili ishtirok etmoqda, biroq yozda messenjerni barcha mansabdorlar uchun majburiy tartibda joriy etish rejalashtirilmoqda.\nFransiya maxsus xizmatida shaxsiy messenjerni ishlab chiqish istagi mamlakat prezidenti Emmanuel Makronning Telegram’ga muhabbati fonida yuzaga kelgan bo‘lishi mumkin. Bloomberg ma’lumotiga ko‘ra, Makron, unga yaqin doira va ba’zi boshqa mansabdorlar ishni muhokama qilish uchun Telegram’dagi chatlardan foydalanadi.", "category": "Texnologiyalar", "title": "Fransiya mamlakat prezidenti Telegram’dan foydalanmasligi uchun shaxsiy messenjerini ishlab chiqdi", "date": "04/17/2018", "url": "https://daryo.uz/2018/04/17/fransiya-mamlakat-prezidenti-telegramdan-foydalanmasligi-uchun-shaxsiy-messenjerini-ishlab-chiqdi/"}
{"content": "O‘zbekistonda 9-oktabr kuni havo haroratining eng yuqori ko‘rsatkichi +30 darajadan oshmadi. “O‘zgidromet” markazi axborotiga ko‘ra, Surxondaryo viloyatining Sho‘rchi shahrida havo harorati aynan +30 darajaga ko‘tarilgan.\n\n9-oktabr kuni O‘zbekiston bo‘yicha eng salqin havo, odatdagidek, mamlakatning tog‘li hududlarida qayd etildi — Qamchiq dovonidan havo harorati +14 darajadan, Chimyonda esa +16 darajadan oshmadi.\nShu kuni kunduzi O‘zbekistonning yirik shaharlari va viloyat markazlarida eng yuqori havo harorati quyidagicha bo‘ldi: Nukus, Urganchda +21 daraja, Toshkent, Andijon, Namanganda +25 daraja, Buxoro, Samarqand, Jizzax, Guliston, Farg‘onada +26 daraja, Navoiyda +27 daraja, Qarshida +28 daraja, Termizda +29 daraja.\n\n10-oktabrga o‘tar kechasi O‘zbekiston yirik shaharlari va viloyat markazlarida havo haroratining eng past darajasi quyidagicha bo‘ldi: Gulistonda +4 daraja, Nukus, Urganchda +6 daraja, Buxoro, Jizzaxda +7 daraja, Andijonda +9 daraja, Toshkent, Termiz, Farg‘onada +10 daraja, Navoiy, Qarshida +11 daraja, Samarqand, Namangan +12 daraja.", "category": "Mahalliy", "title": "Toshkentda 9-oktabr kuni havo harorati +25 darajadan oshmadi", "date": "10/10/2016", "url": "https://daryo.uz/2016/10/10/toshkentda-9-oktabr-kuni-havo-harorati-25-darajadan-oshmadi/"}
{"content": "Hukumat qarori bilan Tashkilotlarda mehnatni muhofaza qilish xizmatini yaratish va faoliyatini tashkil etish tartibi to‘g‘risidagi nizom tasdiqlandi. Bu haqda Adliya vazirligining “Huquqiy axborot” Telegram-kanalida xabar berildi.\n\nNizomga muvofiq, ish beruvchi tashkilotda mehnatni muhofaza qilish va yo‘l harakati xavfsizligi xizmatlarini tashkil qilishi shart.\nYakka tartibdagi tadbirkorlar, shuningdek fermer xo‘jaliklarida mehnatni muhofaza qilish bo‘yicha mutaxassis lavozimi joriy etiladi yoki xizmatning funksiyalarini bajarish maxsus tayyorgarlikka ega xodimga topshiriladi.\nXizmat xodimlari ish beruvchidan bunday turdagi ishni bajarishga ruxsati bo‘lmagan, tibbiy ko‘rikdan o‘tmagan, mehnatni muhofaza qilish bo‘yicha yo‘riqnoma berilmagan, shaxsiy himoya vositalaridan foydalanmaydigan shaxslarni ishdan chetlatishni talab qilish huquqiga ega.", "category": "Mahalliy", "title": "O‘zbekistonda ish beruvchi tashkilotda mehnatni muhofaza qilish va yo‘l harakati xavfsizligi xizmatlarini tashkil qilishi shart", "date": "01/08/2019", "url": "https://daryo.uz/2019/01/08/ozbekistonda-ish-beruvchi-tashkilotda-mehnatni-muhofaza-qilish-va-yol-harakati-xavfsizligi-xizmatlarini-tashkil-qilishi-shart/"}
{"content": "“Orol fojiasi oqibatlarini yumshatish bo‘yicha hamkorlikdagi harakatlar: yangicha yondashuvlar, innovatsion yechimlar va investitsiyalar” mavzuida Toshkentda o‘tkazilgan xalqaro anjumanda qozog‘istonlik ekolog Qaysha Ataxanova Sibir daryolarini Orol dengiziga burish loyihasiga oid fikrlari bilan o‘rtoqlashdi. Bu haqda O‘zA xabar berdi.\n\n— Orol dengiziga Sibir daryolarini burish kabi munozarali loyihalar bildirilmoqda. Men ekolog sifatida tabiiy ekotizimni antropogen faktorlar orqali o‘zgartirish ma’lum bir oqibatlarga olib kelishini ogohlantiraman, — deydi Qaysha Ataxanova. — Bundan tashqari, u daryolarning atrofida ekotizimning o‘zini-o‘zi tartibga solish jarayoni yuradi, bu esa ekologiyaga mintaqaviy, hattoki jahon miqyosida ta’sir qilishi mumkin. Shuningdek, buning foydali va ziyonli tomonlarini qanchalik ekanligini baholash mushkul. Sababi, biz hozir Sharqiy va Markaziy Qozog‘istonda o‘ta ko‘lamli suv toshqinlarini ko‘ryapmiz. Toshgan suv Qozog‘istonning hatto o‘nlab yillar bo‘yi quruq qolgan tekis dalalariga ham yoyildi.\nSibir daryolarini Orol dengiziga burish loyihasi o‘tgan asrning 70-yillarida ko‘tarilgandi. Unga ko‘ra Irtish va Yuqori Ob daryolari suvlarini Orol va Kaspiy dengizlariga tashlash loyihalashtirilgan. Amudaryo va Sirdaryo irmoqlariga Irtish daryosining Tobol chuqurligi hududidan to‘g‘on qurish orqali suv tortib olish rejalashtirilgan.\nSibir daryolarini burishdan ko‘zlangan maqsad Markaziy Osiyoda keng miqdorda ochilayotgan qishloq xo‘jaligi maydonlarini doimiy suv bilan ta’minlash bo‘lgan. Sababi, o‘sha paytning o‘zida mintaqa 15-20 yildan so‘ng suv tanqisligiga uchrashi kutilgan. Haqiqatdan ham o‘tgan asrning 90-yillariga kelib Orolga suv tushishi to‘xtagan edi.\nMazkur anjumanda Orol fojiasi oqibatlarini yumshatish bo‘yicha eng istiqbolli loyihalar sifatida dengizning qurigan tagida o‘rmonzorlar barpo qilish, qishloq xo‘jaligida tomchilatib sug‘orishni keng joriy etish va boshqa loyihalar e’tirof etilgan.\n—Hozirda dengizning qurigan qismi 5,5 million gektar bo‘lsa, shundan 3,5 millioni bizning hududimizga to‘g‘ri keladi. Uning 2 million gektarini o‘rmonzorga aylantirishga erishsak, vaziyat ancha yaxshilanadi, — deydi O‘zbekiston O‘rmon xo‘jaligi davlat qo‘mitasi boshqarma boshlig‘i H.Tolipov. — Buning uchun esa har yili 100 ming gektar maydonni o‘rmonga aylantirish chorasini ko‘rish zarur. Agar shu tarzda jadal harakat qilib, dengizning qurigan qismi yashillik bilan o‘ralsa, 15-20 yil orasida bu muammo xavfini bartaraf etishga erishishimiz mumkin.", "category": "Mahalliy", "title": "Sibir daryolarini Orolga burish masalasi hali ham kun tartibidami?", "date": "06/12/2018", "url": "https://daryo.uz/2018/06/12/sibir-daryolarini-orolga-burish-masalasi-hali-ham-kun-tartibidami/"}
{"content": "Eron tashqi ishlar vaziri Muhammad Javod Zarif yadro dasturi bo‘yicha muhokamalar salbiy oqibatlarga olib kelishi mumkinligi haqida ogohlantirdi. Bu haqda “Gazeta.ru” xabar bermoqda. \n\nBu ko‘p tomonlama kelishuv bo‘lgandi. Bunday kelishuvlar esa muhokama uchun ochiq bo‘lishi mumkin emas, chunki oqibati xayrli bo‘lmaydi.\nMuhammad Javod Zarif, Eron tashqi ishlar vaziri\nVazir Eron rahbariyati AQShning yangi rahbariyati bilan mojarodan manfaatdor emasligi, aql-idrok va mantiq g‘alaba qozonishiga ishonishini bildirdi. \nOldinroq Rossiya tashqi ishlar vazirining o‘rinbosari Sergey Ryabkov ham Eron yadro dasturi bo‘yicha kelishuvning qayta ko‘rib chiqilishiga urinishning maqbul emasligini aytib o‘tgandi. “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Eron yadro dasturi bo‘yicha kelishuv qayta ko‘rib chiqilishining salbiy oqibatlari haqida ogohlantirdi", "date": "02/20/2017", "url": "https://daryo.uz/2017/02/20/eron-yadro-dasturi-boyicha-kelishuv-qayta-korib-chiqilishining-salbiy-oqibatlari-haqida-ogohlantirdi/"}
{"content": "“Real” futbol klubi himoyachisi Serxio Ramos madridliklar bilan yangi shartnoma borasida kelisha olmayapti.\n\nMarca’ning xabar qilishicha, “Real”da 32 yoshdan katta futbolchilar bilan bir yildan ortiq muddatga shartnoma imzolamaslik qoidasi bor. Jamoa sardori ham bundan mustasno emas. Ramos esa bir yildan uzoqroq muddatli kelishuv xohlamoqda. Bu holat tortishuvga sabab bo‘lishi mumkin.\nRamos 2005-yilning yozidan buyon “Real” safida to‘p surib keladi. Madridliklar uni 27 million yevro evaziga “Sevilya”dan sotib olgandi. Joriy mavsum 33 yoshli futbolchi Ispaniya chempionatida 25 o‘yin o‘tkazdi va beshta gol urishga erishdi. Uning “qaymoqranglilar” bilan amaldagi shartnomasi 2021-yilga qadar mo‘ljallangan.", "category": "Sport", "title": "Serxio Ramos va “Real” yangi shartnoma borasida kelisha olmayapti", "date": "03/21/2020", "url": "https://daryo.uz/2020/03/21/serxio-ramos-va-real-yangi-shartnoma-borasida-kelisha-olmayapti/"}
{"content": "Gollandiyaning “Feyenoord” klubi so‘nggi marta 1999-yil mamlakat chempionligini qo‘lga kiritgan bo‘lib, shundan keyin kattagina tanaffusga chiqqandi.\n\nOradan 18 yil o‘tib Rotterdam klubi yana taxtga qaytdi. Chempionatning so‘nggi turida “Herakles” klubini 3:1 hisobida taslim qilgan jamoa o‘z muxlislariga katta bayram tortiq qildi.\nAslida chempionlik bir tur avval nishonlanishi ham mumkin edi. Biroq “Feyenoord” futbolchilari o‘rtamiyona klubga 0:3 hisobida imkoniyatni boy berib qo‘ydi. Oqibatda rotterdamlik muxlislar junbushga kelib, shahar ko‘chalarini tartibsiz ko‘rinishga keltira boshlagandi. So‘nggi tur esa ularning orzusi baribir ushaldi.\n\n\n\n\n\n\n\n\n\n\n\n\n\n\n\n\n\n\n\n\n", "category": "Sport", "title": "“Feyenoord”ning 18 yillik kutilgan chempionligini Rotterdam ko‘chalarida 100 ming ishqiboz nishonladi (foto)", "date": "05/16/2017", "url": "https://daryo.uz/2017/05/16/feyenoordning-18-yillik-kutilgan-chempionligini-rotterdam-kochalarida-100-ming-ishqiboz-nishonladi-foto/"}
{"content": "AQSh Somalidagi operatsiya davomida “Ash-Shabob” terrorchi guruhining 5 nafar jangarisini yo‘q qildi. Bu haqda “RIA Novosti” xabar bermoqda.\n\nAviazarba mamlakat markazidagi Galgudud provinsiyasida 1-aprel kuni terrorchilar avtomobiliga qarata berildi. Tinch aholi o‘rtasida qurbonlar bo‘lmagani bildirilmoqda.\nOperatsiya Somali rasmiylari bilan kelishgan holda amalga oshirildi.", "category": "Dunyo", "title": "AQSh Somalida “Ash-Shabob” guruhining 5 nafar jangarisini yo‘q qildi", "date": "04/02/2018", "url": "https://daryo.uz/2018/04/02/aqsh-somalidaash-shabob-guruhining-5-nafar-jangarisini-yoq-qildi/"}
{"content": "Londondagi teraktning uchinchi ijrochisi kim ekanligi ma’lum qilindi, deb xabar beradi “Gazeta.ru”.\n\nCorriere della Sera nashriga ko‘ra, uchinchi terrorchining ismi Yusef Zagbadir.\nZagba 1995-yili Marokashda tug‘ilgan bo‘lib, uning onasi italyandir. 2016-yil martida u Bolonya aeroportida to‘xtatilgan — u Turkiyaga yo‘l olib, u yerdan Suriyaga o‘tmoqchi bo‘lgan.\nTerrorchilik aybi Zagbaga qo‘yilmaganiga qaramay, u qora ro‘yxatga kiritilgan.\nMuqaddam Skotlend-Yard London teraktining ikki ijrochisi ismini ma’lum qilgan edi.", "category": "Dunyo", "title": "Londondagi teraktning uchinchi ijrochisi kim ekanligi ma’lum qilindi", "date": "06/06/2017", "url": "https://daryo.uz/2017/06/06/londondagi-teraktning-uchinchi-ijrochisi-kim-ekanligi-malum-qilindi/"}
{"content": "Apple kompaniyasi bir necha yildan beri muntazam ravishda Product Red xayriya kampaniyasini o‘tkazib kelmoqda, deb yozadi Hi-Tech.Mail.ru.\n\nXayriya kampaniyasi Apple’ning qizil rangdagi smartfon va aksessuarlari savdosidan tushgan mablag‘ni OITSga qarshi kurashishga yo‘naltirardi. Endilikda ushbu kampaniya doirasida to‘plangan mablag‘larning bir qismi koronavirusga qarshi kurashishga sarflanadi.\n30-sentabrgacha qizil rangdagi iPhone SE (2020), iPhone 11, iPhone XR, qizil g‘iloflar, soat bandlaridan tushgan mablag‘ koronavirusga qarshi kurashish global fondiga yo‘naltiriladi.\nProduct Red xayriya kampaniyasida Nike va Starbucks ham ishtirok etadi, biroq unda Apple’ning hissasi katta.\nApple mahsulotlarni sotishdan tushgan pulning qancha qismi xayriyaga sarflanishini aniq aytmadi, biroq 2018-yilda kompaniya qizil smartfon va aksessuarlar sotishdan 200 million dollar daromad ko‘rgan.\nMavzuga doir:", "category": "Texnologiyalar", "title": "Apple qizil iPhone SE savdosidan tushgan mablag‘ni koronavirusga qarshi kurashishga sarflaydi", "date": "04/17/2020", "url": "https://daryo.uz/2020/04/17/apple-qizil-iphone-se-savdosidan-tushgan-mablagni-koronavirusga-qarshi-kurashishga-sarflaydi/"}
{"content": "“Surxon” guruhi a’zolaridan biri Arkadiy Nam ta’tilga chiqqan. Bu haqda, guruh matbuot kotibi Yodgorbek Yuksalga asoslanib, “Darakchi” gazetasi xabar bermoqda.\n\n“Darhaqiqat, Arkadiy Nam ayrim sabablarga ko‘ra ta’tilga chiqib, guruhni vaqtinchalik tark etgani rost. Ammo bu ba’zi muxlislar o‘ylaganidek, “Surxon” guruhi parchalanadi, degani emas”, — dedi Yuksal.\nQayd etishlaricha, Arkadiy Nam o‘rniga “Surxon”ga boshqa ijodkor qabul qilinmaydi. Nam qaytgunicha “Surxon” guruhi To‘lqin Fayz, Ilhom Surxon va Odil Karimov ishtirokida ijodni davom ettiradi.", "category": "Madaniyat", "title": "“Surxon” guruhi yana parchalangani haqidagi mish-mishlar inkor etildi", "date": "11/14/2015", "url": "https://daryo.uz/2015/11/14/surxon-guruhi-yana-parchalangani-haqidagi-mish-mishlar-inkor-etildi/"}
{"content": "Dunyodagi eng ommabop kriptovalyuta — bitkoin 6-dekabr, chorshanba kuni ertalab tarixiy rekordni yangiladi, deb yozadi “RIA Novosti”. Savdo ma’lumotlariga ko‘ra, u 12,16 ming dollarga yetdi.\n\nToshkent vaqti bilan 07:40 da Bitfinex birjasida bitkoin 11,405—12,160 ming dollar diapazonida bo‘lgan.\nO‘tgan hafta boshidan buyon kriptovalyuta faol tarzda o‘sishni boshladi. 29-noyabr kuni uning narxi 11,441 ming dollarga yetib, tarixiy rekordni yangilagan edi. Ikki kun avvalroq bitkoin tarixiy maksimumdan 9 mingga qimmatlashib ketdi.\nShundan so‘ng u ikki ming dollarga keskin pasayib ketdi. Tahlilchilar buni yangi tarixiy maksimumga erishilganidan keyin treyderlar tomonidan foydaning tuzatilishi bilan bog‘ladi.", "category": "Dunyo", "title": "Bitkoin narxi 12,16 ming dollarga yetib, yangi rekord o‘rnatdi", "date": "12/06/2017", "url": "https://daryo.uz/2017/12/06/bitkoin-narxi-1216-ming-dollarga-yetib-yangi-rekord-ornatdi/"}
{"content": "Apple kompaniyasi 2014-yilning ikkinchi choragida sotgan qurilmalari sonini e’lon qildi. Bu haqda TechCrunch sayti xabar berdi.\n\nApple joriy yilning ikkinchi choragida 35,2 million dona iPhone, 13,27 million dona iPad, 4,41 million dona Mac kompyuterlari va 2,96 million dona iPod sotgan.\nO‘tgan yilning shu paytida esa 31,24 millionta iPhone, 14,62 millionta iPad, 3,75 millionta Mac kompyuterlari va 4,57 millionta iPod sotilgan edi.\nBundan ko‘rinib turibdiki, 2014-yilning ikkinchi choragida iPhone va Mac kompyuterlari o‘tgan yilning shu paytiga nisbatan ko‘proq sotilgan.\nApple kompaniyasining ikkinchi chorakdagi daromadi 12 foizga o‘sgan. O‘tgan chorakda bu ko‘rsatkich 7 foizni ko‘rsatgan edi.", "category": "Texnologiyalar", "title": "Apple 2014-yilning ikkinchi choragida 35 million dona iPhone sotdi", "date": "07/23/2014", "url": "https://daryo.uz/2014/07/23/apple-2014-yilning-ikkinchi-choragida-35-million-dona-iphone-sotdi/"}
{"content": "O‘zbekistondagi milliy aloqa operatori “O‘zbektelekom” AK 2015-yilning birinchi yarmida GSM standartidagi yangi uyali aloqa operatorini ishga tushirmoqchi. Bu haqda Aloqa, axborotlashtirish va telekommunikatsion texnologiyalar qo‘mitasi vakili jurnalistlarga ma’lum qildi, deb yozadi “Noviy vek”.\n\nQo‘mita vakilining aytishicha, iyul oyida uskunalar yetkazib berish bo‘yicha e’lon qilingan yopiq tanlov taqdim etilgan takliflarning tanlov shartlariga to‘g‘ri kelmasligi tufayli bekor qilingan. Shu tufayli GSM-tarmoq bilan bog‘liq rejalar kechiktirilgan.\nEndi sentabr oxirida yangi tanlov e’lon qilinadi. Uskuna yetkazib berish esa 2014-yil so‘ngida boshlanadi. Dastlab Toshkentda 2 millionta raqam hajmiga ega tarmoqni yaratish ko‘zda tutilgan.\nXabar qilinishicha, MTS o‘rniga yangi — Universal Mobile Systems'ning ishga tushirilishi Uzmobile'ning tarmoqni kengaytirish rejalariga ta’sir qilmaydi.\nBundan avval 2018-yilgacha “O‘zbеktеlеkom” аksiyadorlik kompaniyasining Uzmobile filiali negizida milliy mobil aloqa operatori tashkil etishi xabar berilgan edi.\nMilliy operator tarmog‘ini tashkil etish bo‘yicha chora-tadbirlar jadvalida 2014-yil mobaynida 1020 tayanch stansiyalari, radiorele jihozining 500 komplekti, hamda 2 million raqamga mo‘ljallangan kommutatsiya stansiyasi va billing tizimini o‘rnatish orqali uyali aloqa bilan Toshkent shahrini qoplash ko‘zda tutilgan edi.\n2015-yilda milliy operator tarmog‘i bilan barcha viloyatlar markazlari, 2017-yil davomida esa respublikaning barcha aholi puktlarini qoplash rejalashtirilgan.", "category": "Texnologiyalar", "title": "Uzmobile GSM tarmog‘ini 2015-yil boshida ishga tushiradi", "date": "09/19/2014", "url": "https://daryo.uz/2014/09/19/ozbektelekom-gsm-tarmogini-2015-yil-boshida-ishga-tushiradi/"}
{"content": "“Real Madrid” klublar o‘rtasidagi jahon chempionatining final bellashuvida “Al-Ayn”ni 4:1 hisobida mag‘lub etdi.\n\nMazkur final o‘yini Toni Kroos uchun faoliyatidagi beshinchisi bo‘ldi. U beshala finalda ham g‘alaba qozonib, rekordchiga aylandi. Hech qaysi futbolchi Kroosdek mazkur musobaqada 5 marta g‘olib chiqmagan.\nKroos 2013-yilda “Bavariya” safida g‘olib bo‘lgan bo‘lsa, 2014, 2016, 2017, 2018-yillarida esa “Real” bilan musobaqa chempioniga aylandi.", "category": "Sport", "title": "Toni Kroos rekordchiga aylandi", "date": "12/23/2018", "url": "https://daryo.uz/2018/12/23/toni-kroos-rekordchiga-aylandi/"}
{"content": "28-mart kuni Yevro−2016 saralash bosqichi beshinchi turi doirasida “A“, “B” va “H” guruhlarida qator uchrashuvlar bo‘lib o‘tdi, deb xabar bermoqda “Championat.asia”.\n\nJumladan, Turkiyani qabul ailgan Gollandiya terma jamoasi so‘ngggi daqiqlardagi gol evaziga mag‘lubiyatdan qutulib qoldi, Italiya esa Bolgariyadan mag‘lubiyat bilan qaytishiga bir bahya qoldi.\n“A” guruhi, 5-tur.\n\nQozog‘iston – Islandiya 0:3 (0:2, 0:1)\n\nGollar: 0:1 – 20 Gudyonsen, 0:2 – 32 Byarnason, 0:3 – 90 Byarnason.\nChexiya – Latviya 1:1 (0:1, 1:0)\n\nGollar: 0:1 – 30 Vishnyakov, 1:1 – 90 Pilarj.\nGollandiya – Turkiya 1:1\n\nGollar: 0:1 – 37 Yilmaz, 1:1 – 90 Sneyder.\n“B” guruhi, 5-tur.\n\nIsroil – Uels 0:3 (0:1, 0:2)\n\nGollar: 0:1 – 45 Remzi, 0:2 – 50 Beyl, 0:3 – 77 Beyl.\nBelgiya – Kipr 5:0 (2:0, 3:0)\n\nGollar: 1:0 – 21 Fellayni, 2:0 – 35 Benteke, 3:0 – 66 Fellayni, 4:0 – 67 Azar, 5:0 – 80 Batshuayi.\nAndorra – Bosniya va Gersegovina 0:3 (0:1, 0:2)\n\nGollar: 0:1 – 13 Djeko, 0:2 – 49 Djeko, 0:3 – 62 Djeko.\n“H” guruhi, 5-tur\nBolgariya – Italiya 2:2 (2:1, 0:1)\n\nGollar: 0:1 – 4, avtogol Minev, 1:1 – 11 Popov, 2:1 – 17 Mitsanski, 2:2 – 84 Martins.\nOzarboyjon – Malta 2:0 (1:0, 1:0)\n\nGollar: 1:0 – 4 Guseynov, 2:0 – 90 Nazarov.\nXorvatiya – Norvegiya 5:1 (1:0, 4:1)\nGollar: 1:0 – 30 Brozovich, 2:0 – 54 Perishich, 3:0 – 65 Olich, 3:1 – 81 Tetti, 4:1 – 87 Shildenfeld, 5:1 – 90 Pranich.", "category": "Sport", "title": "Yevro−2016 saralashi. Gollandiya Turkiya bilan, Italiya Bolgariya bilan durang o‘ynadi", "date": "03/29/2015", "url": "https://daryo.uz/2015/03/29/yevro%e2%88%922016-saralashi-gollandiya-turkiya-bilan-italiya-bolgariya-bilan-durang-oynadi/"}
{"content": "O‘zbekistonda Yaponiya kompaniyasining kamyob telefonlaridan biri, ikkita simkartada ishlaydigan Sony Xperia C smartfoni sotila boshladi. Bu haqda Mobinfo.uz xabar berdi.\n\nSmartfon Android 4.2 operatsion tizimida ishlaydi. 5 dyuymli sensorli ekran, 8 megapikselli asosiy kamera, 1 Gb tezkor, 4 Gb ichki xotiraga ega.\nXperia C 2390 mA/s sig‘imidagi akkumulyator bilan jihozlangan bo‘lib, u smartfonning suhbat rejimida 10,1 soat, kutish rejimida 605 soat, musiqa eshitish rejimida 54 soat ishlashini ta’minlaydi.\nQurilma o‘lchamlari 74,15×141,5×8,88 mm, og‘irligi 153 grammga teng.\nSony Xperia C’ni Toshkentdagi “Fleshka” savdo majmuasida 690 ming so‘mga xarid qilish mumkin.", "category": "Texnologiyalar", "title": "Sony Xperia C Toshkentda 690 ming so‘mdan sotuvga chiqdi", "date": "05/28/2014", "url": "https://daryo.uz/2014/05/28/sony-xperia-c-toshkentda-690-ming-somdan-sotuvga-chiqdi/"}
{"content": "“O‘zbekiston havo yo‘llari” aviakompaniyasi “Toshkent – Nyu-York – Toshkent” va “Toshkent – Kaliningrad – Toshkent” reyslari sonini oshirdi. Bu haqda UzDaily xabar bermoqda.\n\nAviakompaniya matbuot xizmati xabariga ko‘ra, “Toshkent – Nyu-York – Toshkent” yo‘nalishi bo‘yicha ikkinchi qatnov kiritilgan. 28-maydan boshlab HY101/102 qatnovi haftaning payshanba va yakshanba kunlari bajariladi.\nShuningdek, “Toshkent – Kaliningrad – Toshkent” yo‘nalishi bo‘yicha ikkinchi qatnov kiritildi. Endi aviakompaniya chorshanba va yakshanba kunlari Kaliningradga uchadi. Qatnovlar yozgi navigatsiyaning oxiri (2015-yil oktyabri)ga qadar jadval bo‘yicha bajariladi.", "category": "Mahalliy", "title": "“O‘zbekiston havo yo‘llari” Nyu-York va Kaliningradga haftasiga ikki marta uchadi", "date": "05/13/2015", "url": "https://daryo.uz/2015/05/13/ozbekiston-havo-yollari-nyu-york-va-kaliningradga-haftasiga-ikki-marta-uchadi/"}
{"content": "“ToshkentboshplanLITI” DUK o‘zining Facebook’dagi sahifasida poytaxtda quriladigan “Toshkent Siti” markazining konsepsiyasini taqdim etdi.\n\n\nMazkur markaz keyingi yildan “O‘qchi Olmazor” massivida bunyod etila boshlanadi, uning umumiy maydoni 70 gektarni tashkil etadi. Taqdim etilgan videorolikda markazda sakkizta biznes markazi, texnopark, madaniy xiyobon, uch restoran va turar-joy binolari qurilishini ko‘rish mumkin.\n\n\n\n", "category": "Mahalliy", "title": "Poytaxtda quriladigan “Toshkent Siti” markazining konsepsiyasi (foto va video)", "date": "07/09/2017", "url": "https://daryo.uz/2017/07/09/poytaxtda-quriladigan-toshkent-siti-markazining-konsepsiyasi-foto-va-video/"}
{"content": "“Real” hujumchisi Garet Beyl La Liga 3-turidan o‘rin olgan “Vilyarreal”ga qarshi kechgan bahsda (2:2) dublga erishdi.\n\nUelslik futbolchi madridliklar safidagi 103 va 104-gollarini urdi. Bu borada Beyl Ronaldoning ko‘rsatkichini takrorladi va klubning to‘purar legionerlari ro‘yxatida 7-o‘ringa ko‘tarildi.\nMazkur ro‘yxatda Krishtianu Ronaldu 450 ta gol bilan yetakchilik qilmoqda.\nEslatib o‘tamiz, Beyl “Vilyarreal”ga qarshi o‘yinda qizil kartochka oldi va “Levante” bilan o‘yinni o‘tkazib yuboradi.", "category": "Sport", "title": "Beyl “Real”ning legioner to‘purarlari ro‘yxatida Ronaldoga yetib oldi", "date": "09/02/2019", "url": "https://daryo.uz/2019/09/02/beyl-realning-legioner-topurarlari-royxatida-ronaldoga-yetib-oldi/"}
{"content": "Sog‘liqni saqlash vazirligi shifokorlarga tajovuz qilish bilan bog‘liq navbatdagi holat haqida ma’lumot berdi.\n\n25-sentabr kuni soat 22:01 da Toshkent shahar “Tez yordam” stansiyasi Call-markaziga Yashnobod tumani Botkina ko‘chasi 4-uy, 38-xonadonda yashaydigan A.A.ning ahvoli og‘irlashgani haqida qo‘shnisi xabar beradi. Bu ma’lumot zudlik bilan Yashnobod tumani 3-podstansiyasiga yetkaziladi va “Tez yordam” brigadasi soat 22:18 da aytilgan manzilga yetib boradi.\nVrach Q.S. va feldsher M.O. bemor A.A.ni ko‘rikdan o‘tkazganida u vafot etgani ma’lum bo‘ladi. Biroq, bemorning yaqinlari shifokorlardan bemorga ukol qilish, reanimatsiya yordami ko‘rsatishni talab qiladi. Shifokorlar ularga bu foydasiz ekanini tushuntirishiga qaramasdan, bemorning yaqinlari tibbiyot xodimlariga tahdid qilishda davom etadi. Shunda feldsher M.O. uyning yo‘lagiga qochib chiqadi. Bemorning yaqinlaridan uch kishi uning ortidan quvib, yo‘lakda uni kaltaklaydi.\nNatijada M.O. jiddiy tan jarohati olib, yo‘lovchi mashinada Toshkent tibbiyot akademiyasi klinikasiga boradi. U yerda feldsherga birinchi tibbiy yordam ko‘rsatilib, olgan tan jarohati og‘ir bo‘lgani uchun Respublika shoshilinch tibbiy yordam ilmiy markaziga yuboriladi. Bemorga bosh miya yopiq jarohati, yuz-jag‘ jarohati, ko‘krak qafasi yopiq jarohati, buyrak jarohati tashxisi qo‘yilgan. Shifokor Q.S. ham jiddiy tan jarohati olgani bois, ayni paytda davolanmoqda.\nSog‘liqni saqlash vazirligi shifokorlarning salomatligini qat’iy nazoratga olgan. Shu bilan birga, mazkur holatga huquqiy baho berish, tibbiyot xodimlarining haq-huquqini himoyalash maqsadida Toshkent shahar prokuraturasiga murojaat yo‘llandi.\n“Shu o‘rinda aytmoqchi edikki, shifokor o‘z halovatidan kechib, o‘zgalarning sog‘lig‘ini ko‘zlab, kunni tunga ulab mehnat qiladi. Sog‘lig‘i yomonlashib, ko‘makka muhtoj bo‘lgan insonning hayoti va salomatligi uchun bor kuch-salohiyatini bag‘ishlaydi. Shunday ekan, yaxshilik qilgan insonga yomonlik qilish, shifokor hayotiga tajovuz qilish insoniylikka mutlaqo ziddir. Umid qilamizki, keng jamoatchiligimiz jamiyatimizda ro‘y berayotgan bunday illatlarga befarq bo‘lmaydi”, — deyiladi xabarda.", "category": "Mahalliy", "title": "Yashnobodda bemorning vafot etganini aytgan shifokorlar marhumning yaqinlari tomonidan ayovsiz kaltaklandi", "date": "09/28/2019", "url": "https://daryo.uz/2019/09/28/yashnobodda-bemorning-vafot-etganini-aytgan-shifokorlar-marhumning-yaqinlari-tomonidan-ayovsiz-kaltaklandi/"}
{"content": "Kecha, 24-oktabr kuni Jasur Abduraimov boshchiligidagi O‘zbekiston U-19 yoshlar terma jamoasi yoshlar o‘rtasidagi Osiyo chempionatining chorak finalida Eronga (0:2) imkoniyatni boy berib, Jahon chempionati yo‘llanmasidan quruq qoldi.\nBahrayndagi musobaqa O‘zbekiston U-19 termasi uchun Osiyo chempionatlaridagi yettinchi ishtirok etdi. O‘zbekiston yoshlar termasi qit’a birinchiliklarining to‘rttasida chorak finaldan muvaffaqiyatli o‘tib, Jahon chempionati yo‘llanmasiga ega chiqqan.\n\n2002-yilda Qatarda o‘tkazilgan Osiyo chempionatida Viktor Borisov boshchiligidagi yoshlar termasi chorak finalda Suriyani 4:0 hisobida taslim etib, mundial yo‘llanmasiga ega bo‘lgan ilk O‘zbekiston jamoasiga aylangandi. Oradan olti yil o‘tib Ahmad Ubaydullayev boshchiligidagi jamoa 1/4 finalda Xitoyni penaltilar seriyasida mag‘lub etib, Jahon chempionatiga yo‘l olgandi. Ubaydullayev shogirdlari Saudiya Arabistonidagi Osiyo chempionatida finalgacha yetib borib, O‘zbekiston yoshlar termasining qit’a birinchiligidagi eng yaxshi natijasini qayd etgan.\n2012-yilgi Osiyo chempionatining chorak finalida O‘zbekiston yana Suriyaga qarshi to‘qnash kelgandi. Ahmad Musayev shogirdlari penaltilar seriyasida arablarga hech qanday imkoniyat qoldirmagan. 2014-yilda Ravshan Haydarov boshchiligidagi O‘zbekiston yoshlar termasi OChning chorak finalida Tailanddan ustun kelgandi.", "category": "Sport", "title": "O‘zbekiston yoshlar terma jamoasini Jahon chempionatiga olib chiqqan barcha murabbiylar — bitta rasmda", "date": "10/25/2016", "url": "https://daryo.uz/2016/10/25/ozbekiston-yoshlar-terma-jamoasini-jahon-chempionatiga-olib-chiqqan-barcha-murabbiylar-bitta-rasmda/"}
{"content": "Vladimir Putin va Pyotr Poroshenko telefon orqali muloqotda bo‘ldi. Bu haqda Ukraina prezidenti matbuot xizmati ma’lum qildi, deya xabar beradi “RIA Novosti”.\n\nSuhbat Kiyev tashabbusi bilan amalga oshirildi. Rossiya va Ukraina yetakchilari ikki davlatning inson huquqlari bo‘yicha vakillari mahbuslar holidan xabar olishi haqida kelishib oldi.\nPoroshenko ukrainalik mahbuslar tezda ozod etilishi muhimligini ta’kidladi va ularning salomatligi yomonlashganidan xavotir bildirdi.\nO‘z navbatida, Vladimir Putin Ukrainada hibsga olingan rossiyalik jurnalistlar zudlik bilan ozod etilishini talab qildi.\nShuningdek, davlat rahbarlari Ukraina janubi-sharqidagi vaziyatni muhokama qildi.", "category": "Dunyo", "title": "Putin Ukraina prezidenti bilan telefon orqali muloqotda bo‘ldi", "date": "06/10/2018", "url": "https://daryo.uz/2018/06/10/putin-ukraina-prezidenti-bilan-telefon-orqali-muloqotda-boldi/"}
{"content": "Qoraqalpog‘iston Respublikasida ijodiy safarda bo‘lgan Buyuk Britaniyaning BBC teleradio korporatsiyasining jahon xizmati ijodiy jamoasi Orol muammosi haqida qisqa metrajli filmni suratga olish ishlarini yakunladi. Bu haqda O‘zA xabar bermoqda.\n\nJurnalist va prodyuser Rustam Qobil, video prodyuser Pol Harris to‘rt kun davomida Mo‘ynoq tumanida, Orol dengizi qirg‘oqlarida bo‘lib, ekologik inqirozning oldini olish, xalqning turmush darajasini yaxshilash yo‘nalishida amalga oshirilayotgan ishlarni suratga oldi. Shuningdek, o‘rmon xo‘jaligi tomonidan Orol dengizining qurigan maydonlarida saksovul, qandim, cherkez kabi tuzga va qurg‘oqchilikka chidamli o‘simliklarni urug‘dan hamda ko‘chatdan ekish ishlarini kuzatdi.\n\nPrezidentning 2017-yil 28-fevraldagi “2017–2018-yillarda Qoraqalpog‘iston Respublikasi Mo‘ynoq tumanini ijtimoiy-iqtisodiy rivojlantirish va aholi bandligini ta’minlash bo‘yicha qo‘shimcha chora-tadbirlar to‘g‘risida”gi qarori doirasida amalga oshirilgan loyihalar, aholi sog‘ligini saqlash va bandligini ta’minlash yo‘nalishidagi ishlarni suratga olib, tuman aholisi bilan suhbatlashdi.\nBBC jahon xizmati ijodiy jamoasi tomonidan suratga olingan ushbu film yaqin kunlarda namoyish etiladi.", "category": "Mahalliy", "title": "BBC xodimlari Orol haqidagi filmni suratga tushirish ishlarini yakunladi", "date": "04/03/2018", "url": "https://daryo.uz/2018/04/03/bbc-xodimlari-orol-haqidagi-filmni-suratga-tushirish-ishlarini-yakunladi/"}
{"content": "15-17 fevraldagi dam olish kunlari yakuniga ko‘ra, “Chaqilmas yong‘oq: O‘lish uchun yaxshi kun” (original nomi: “A Good Day to Die Hard”) jangari filmi Shimoliy Amerika prokati yetakchisiga aylandi. Premyeradan keyingi birinchi uik-endda film 25 million dollar to‘plashga muvaffaq bo‘ldi. Bu haqda Kun.Uz sayti xabar bermoqda.\n\nHisob bo‘yicha beshinchi “Chaqilmas yong‘oq” voqealari Moskvada sodir bo‘ladi. Filmdagi bosh rolni, an’anaviy tarzda, Bryus Uillis ijro etgan.\nDam olish kunlari yakunlariga ko‘ra, o‘tgan haftaning yetakchisi – Set Gordonning “Qo‘lingdan kelsa, baqaloqni tutib ol” komediyasi ikkinchi o‘ringa tushdi. U so‘nggi juma-yakshanba kunlari 23,437 million dollar to‘pladi (film ikki haftalik prokat natijasida 70,725 million ishladi).\nKuchli uchlikni yana bir yangi film – melodrama elementlari bo‘lgan triller – “Safe Haven” filmi yakunlab berdi. Dam olish kunlari film 21,43 million dollar ishlashga muvaffaq bo‘ldi.", "category": "Madaniyat", "title": "“Chaqilmas yong‘oq” Shimoliy Amerika prokati yetakchisiga aylandi", "date": "02/19/2013", "url": "https://daryo.uz/2013/02/19/chaqilmas-yongoq-shimoliy-amerika-prokati-yetakchisiga-aylandi/"}
{"content": "SpaceX kompaniyasi orbitaga marhumlar xoki solingan yodgorlik kemasining fazoga uchirilishi bo‘yicha Elysium Star II loyihasida ishtirok etishi mumkin. Bu haqda “Korrespondent.net” xabar bermoqda.\n\nAytilishicha, Elysium Star II ochiq fazodagi dafn marosimiga atalgan birinchi kema bo‘ladi.\nIlgari ham marhumlar xoki fazoga yetkazilgan, ammo faqat ikkilamchi yuk sifatida. Bitta kema butunlay dafnga atalishi birinchi marta kuzatilmoqda.\nAyni paytda kompaniya ushbu xizmat uchun buyurtmalar olishga tayyor. Xizmat narxi kamida 2490 dollar turadi.", "category": "Texnologiyalar", "title": "SpaceX fazoda dafn marosimini amalga oshirishi mumkin", "date": "05/18/2017", "url": "https://daryo.uz/2017/05/18/spacex-fazoda-dafn-marosimini-amalga-oshirishi-mumkin/"}
{"content": "Argentinaning “Belgrano de Kordoba“ va “Defensa y Xustisiya” klublari o‘rtasidagi uchrashuv fojea bilan tugadi, deb xabar bermoqda Stadion.uz.\n\nMarca nashrining xabar berishicha, “Belgrano” ishqibozi o‘z jamoasining golini nishonlayotganda tribunadan tushib ketdi va hayotdan ko‘z yumdi.\nHalok bo‘lgan muxlis Karlos Fernandos 22 yoshda edi. Ishqiboz 25 metr balandlikdan yiqilib tushdi. U og‘ir ahvolda tez tibbiy yordam mashinasida shifoxonaga yetkazildi va o‘sha yerda olamdan o‘tdi.\nEslatib o‘tamiz, 8 noyabr kuni o‘tgan o‘sha uchrashuv 3:0 hisobida “Belgrano” g‘alabasi bilan tugagan.", "category": "Sport", "title": "Argentinalik ishqiboz stadion tribunasidan yiqilib halok bo‘ldi", "date": "11/10/2014", "url": "https://daryo.uz/2014/11/10/argentinalik-ishqiboz-stadion-tribunasidan-yiqilib-halok-boldi/"}
{"content": "AQSh boshchiligidagi koalitsiya uyushtirgan hujum natijasida Suriyada kamida to‘rt nafar kishi halok bo‘ldi. Bu haqda “Gazeta.ru” xabar berdi.\n\nXabarda aytilishicha, harbiy-havo kuchlari Suriyaning Deyr-Az-Zor provinsiyasidagi aholi yashash punktiga zarba bergan.\nZarba natijasida turar joylar vayron bo‘lgan hamda kamida to‘rt nafar kishi halok bo‘lgan.", "category": "Dunyo", "title": "AQSh boshchiligidagi koalitsiya hujumi natijasida Suriyada tinch aholi halok bo‘ldi", "date": "02/11/2019", "url": "https://daryo.uz/2019/02/11/aqsh-boshchiligidagi-koalitsiya-hujumi-natijasida-suriyada-tinch-aholi-halok-boldi/"}
{"content": "Rossiyaning Kemerovo xalqaro aeroportida hududni bezash uchun eskisi o‘rniga o‘rnatish rejalashtirilgan samolyotni ishchilar tushirib, o‘rtasidan sindirib qo‘ydi, deya xabar bermoqda TJournal.\n\nLeonov nomidagi xalqaro aeroport egalari havo bandargohiga kirish qismini bezab turgan Yak-18 samolyoti o‘rniga MiG-21 ni o‘rnatmoqchi bo‘ldi. Ammo yangi haykalni ko‘tarishga uringan vaqtida ishchilar uni tushirib qo‘ydi: MiG-21 ni ko‘tarish chog‘ida kranning zanjiri uzilib ketdi. Samolyot esa yerga burni bilan quladi va ikkiga bo‘linib ketdi.\nEndi aerovokzal maydonini nima bezab turishi noma’lum, axir Yak-18 ni allaqachon demontaj qilib bo‘lishgan.", "category": "Dunyo", "title": "Kemerovoda aeroportni bezash uchun mo‘ljallangan samolyotni o‘rtasidan sindirib qo‘yishdi", "date": "08/20/2016", "url": "https://daryo.uz/2016/08/20/kemerovoda-aeroportni-bezash-uchun-moljallangan-samolyotni-ortasidan-sindirib-qoyishdi/"}
{"content": "Xonanda Rayhon “Namaste” qo‘shig‘iga ishlangan klipi taqdimotini 19-dekabr kuni o‘tkazdi, deb yozdi “Shok.uz”.\n\n“Marmaris” restoranida bo‘lib o‘tgan taqdimotga Rashid Xoliqov, Manzura, Ziyoda kabi qo‘shiqchilar qatorida, Rayhonning oila a’zolaridan singlisi Nasiba, kichik jiyanchasi va turmush o‘rtog‘i Farhod Alimov tashrif buyurdi.\n\nHindistonda suratga olingan klip taqdimotini boshlovchi Xurshid Inog‘omov olib borgan. Kechaning kulminatsion qismida Farhod Alimov chiqish qilib, do‘sti Xurshid Inog‘omov bilan birga Rayhon uchun “Juliya” taronasini kuylab bergan. Bu esa Rayhonning cheksiz quvonchiga sabab bo‘lgan.\n\n\n\n\n\n\n\n\n", "category": "Madaniyat", "title": "Farhod Alimov rafiqasi Rayhonga “Juliya” taronasini kuylab, uning cheksiz quvonchiga sabab bo‘ldi (foto)", "date": "12/21/2016", "url": "https://daryo.uz/2016/12/21/farhod-alimov-rafiqasi-rayhonga-juliya-taronasini-kuylab-uning-cheksiz-quvonchiga-sabab-boldi-foto/"}
{"content": "Namangan viloyatida ayrim mahalliy hokimliklar tomonidan noqonuniy xatti-harakatlarga yo‘l qo‘yilganligi aniqlandi. Bu haqda Bosh prokuratura boshqarma boshlig‘i o‘rinbosari Ikromjon Iskanovga asoslanib, “Namangan haqiqati” gazetasi ma’lum qildi, deya xabar beradi “V1.uz”.\n\nXususan, Chust tuman arxitektura va qurilish bo‘limi boshlig‘i N. Abdulaxatov bo‘limga tuman hokimligi orqali kelib tushgan 10 ta arizani belgilangan muddatlarda ko‘rib chiqmagan. 5 ta ariza bo‘yicha fuqarolarga tadbirkorlik uchun yer maydoni ajratish bo‘yicha chora ko‘rmay, davlat xizmati ko‘rsatish tartibini buzgan.\nTekshirish yakunlariga ko‘ra, qonun buzilishiga yo‘l qo‘ygan aybdor shaxslar ma’muriy javobgarlikka tortildi.", "category": "Mahalliy", "title": "Chustning bosh arxitektori ma’muriy javobgarlikka tortildi", "date": "04/19/2016", "url": "https://daryo.uz/2016/04/19/chustning-bosh-arxitektori-mamuriy-javobgarlikka-tortildi/"}
{"content": "Meksika rasmiylari mashhur Gollivud aktyori va rejissor Shon Penn hamda meksikalik aktrisa Keyt Del Kastilyoga nisbatan surishtiruvni boshladi. Bu haqda “TASS” xabar bermoqda.\n\nSurishtiruvga shu haftada qo‘lga olingan Meksikadagi “Sinaloa” narkokarteli rahbari, “Pakana” laqabli Xoakin Gusman bilan uyushtirilgan intervyu sabab bo‘lgan. Mazkur suhbat asosidagi material 9-yanvar, shanba kuni Rolling Stone jurnalining elektron ko‘rinishida chop etildi.\nShu bilan birga, Associated Press ma’lumotlariga ko‘ra, narkobaron o‘tgan yil oktabrida aktyorga bergan intervyu jinoyatchi Durango shtatining chekka qishloq joyida yashiringan joyni aniqlash va uni qo‘lga olishga yordam bergan. Penn bunda qandaydir darajada ko‘mak bergan yoki yo‘qligiga aniqlik kiritilmagan.\nAktyorning aytishicha, “Sinaloa” yetakchisi bilan suhbat Meksikadagi changalzorlardan birida bo‘lib o‘tgan va yetti soat davom etgan. Suhbatda Keyt Del Kastilyo ham ishtirok etgan, u Shonning jinoyatchi bilan intervyusini tashkillashtirgan. Gusman o‘zining hayoti  haqida film olmoqchi bo‘lgan va bu loyihani Kastilyoga topshirgan. Aktrisaning Gusman bilan yaqin aloqalari haqida xabardor bo‘lgan Penn esa u bilan bog‘lanib, “Pakana” bilan uchrashuv uyushtirishni so‘ragan.", "category": "Madaniyat", "title": "Meksikalik narkobaron Xoakin Gusmandan intervyu olgan Gollivud yulduzi Shon Pennga nisbatan surishtiruv boshlandi", "date": "01/10/2016", "url": "https://daryo.uz/2016/01/10/meksikalik-narkobaron-xoakin-gusmandan-intervyu-olgan-gollivud-yulduzi-shon-pennga-nisbatan-surishtiruv-boshlandi/"}
{"content": "Facebook korporatsiyasi ijtimoiy tarmoqda yolg‘on xabarlar tarqalishini maksimal darajada qiyinlashtirishga qaratilgan maxsus kampaniyani boshladi, deya xabar bermoqda “RIA Novosti”. 20-yanvar kuni u foydalanuvchilardan g‘ayriqonuniy axborot haqida xabar berishni so‘radi.\n\nEndi barcha foydalanuvchilar yolg‘on yoki soxta bo‘lib ko‘ringan xabarlar yoniga bayroqcha belgisini qo‘yish imkoniyatiga ega bo‘ldi. Korporatsiyadagilar fikricha, bu bunday soxta xabarlarning tarqalishiga to‘sqinlik qiladi.\nKo‘p sonli foydalanuvchilar tomonidan yolg‘on deb e’tirof etilgan xabarning yangiliklar tasmasida tarqalishi cheklanadi.", "category": "Texnologiyalar", "title": "Facebook yolg‘on xabarlar tarqatishga qarshi kampaniyani boshladi", "date": "01/21/2015", "url": "https://daryo.uz/2015/01/21/facebook-yolgon-xabarlar-tarqatishga-qarshi-kampaniyani-boshladi/"}
{"content": "Rossiya Federatsiyasi prezidenti Vladimir Putin hukumatga BRIKS mamlakatlari fuqarolariga Rossiyaga vizasiz kirish imkonini berish masalasini ko‘rib chiqishni topshirdi. Bu haqda Meduza xabar beradi.\n\nBraziliya, Xitoy, Hindiston va JAR fuqarolari RF hududiga qisqa muddatga sayyohlik yoki tranzit safarini amalga oshirgan taqdirda, viza olishiga hojat bo‘lmaydi.\nHukumat davlat rahbarining topshirig‘ini 2015-yilning 30-oktabriga qadar ko‘rib chiqishi zarur.", "category": "Dunyo", "title": "Putin hukumatga xitoyliklar uchun vizani bekor qilishni topshirdi", "date": "09/22/2015", "url": "https://daryo.uz/2015/09/22/putin-hukumatga-xitoyliklar-uchun-vizani-bekor-qilishni-topshirdi/"}
{"content": "Gruziyaning Telavi shahridagi turnirda ishtirok etayotgan o‘zbekistonlik tennischi Sabina Sharipova 18-sentabr kuni chorak finalda rossiyalik tennischi Polina Novikovaga qarshi kortga chiqdi, deb xabar beradi “Olamsport”.\n\nSabina 1 soatu 21 daqiqa davom etgan o‘yinda raqibini ikki set yakunlariga ko‘ra 6:2, 6:1 hisoblarida mag‘lub etdi va turnirning yarim finaliga yo‘llanma oldi.", "category": "Sport", "title": "Sabina Sharipova Gruziyadagi turnirning yarim finaliga chiqdi", "date": "09/19/2015", "url": "https://daryo.uz/2015/09/19/sabina-sharipova-gruziyadagi-turnirning-yarim-finaliga-chiqdi/"}
{"content": "Yagona interaktiv davlat xizmatlari portalida O‘zbekiston Respublikasining Moliya vazirligi huzuridagi budjetdan tashqari Pensiya jamg‘armasining tuman (shahar) bo‘limlari tomonidan “Nafaqa va yordam puli miqdori haqida ma’lumotnoma olish uchun elektron ariza yuborish” yangi xizmati yo‘lga qo‘yildi. Bu haqda Aloqa, axborotlashtirish va telekommunikatsiya texnologiyalari davlat qo‘mitasi matbuot xizmati xabar berdi.\n\nFuqarolar bunday ma’lumotnomani olishlari uchun onlayn arizani to‘ldirishlari va Yagona portal orqali budjetdan tashqari Pensiya jamg‘armasining tegishli bo‘limiga yuborishlari kifoya. Ariza ko‘rib chiqilgach, fuqarolar tayyor ma’lumotnomani olishlari uchun 10 ish kuni mobaynida Pensiya jamg‘armasining tegishli bo‘limiga shaxsini tasdiqlovchi hujjat (yoxud qonuniy vakilning vakilligini tasdiqlovchi hujjat)larini ko‘rsatgan holda murojaat etishlari mumkin.\nUshbu xizmatdan Yagona portalda ro‘yxatdan o‘tgan nafaqa va yordam pulini oluvchi fuqarolar, shuningdek, ularning qonuniy vakillari foydalanishlari mumkin.", "category": "Mahalliy", "title": "Yagona portalda nafaqa va yordam puli miqdori haqida ma’lumotnoma olish uchun elektron ariza yuborish xizmati yo‘lga qo‘yildi", "date": "11/14/2014", "url": "https://daryo.uz/2014/11/14/yagona-portalda-nafaqa-va-yordam-puli-miqdori-haqida-malumotnoma-olish-uchun-elektron-ariza-yuborish-xizmati-yolga-qoyildi/"}
{"content": "Toshkent shahridagi “Fleshka” savdo majmuasida sotilayotgan eng qimmat planshetlarning 17-avgust holatiga ko‘ra narxlarini sizga taqdim etamiz.\nApple iPad 4 – 1 500 000 so‘m\n\nUnda 9,7 dyuym, 1536×2048 pikselli displey, 1 Gb tezkor va 16 / 32 / 64 / 128 Gb ichki xotira, 1,2 megapikselli old va 5 megapikselli orqa kamera, 1,4 GGs chastotaga ega Apple A6X ikki yadroli protsessori, 11 560 Vatt·soat quvvatga ega batareya, iOS 6 operatsion tizimi o‘rnatilgan.\nUning o‘lchamlari 241,2×185,7×9,4 millimetrni, og‘irligi esa 662 grammni tashkil etadi.\nSamsung Tab S mini – 1 700 000 so‘m\n\nUnda 8,4 dyuym, 1600×2560 pikselli displey, 3 Gb tezkor va 16 / 32 Gb ichki xotira (+MicroSD), 2,1 megapikselli old va 8 megapikselli orqa kamera, 1,9 GGs chastotaga ega Exynos 5 to‘rt yadroli protsessori, 4 900 mA·soat quvvatga ega batareya, Android 4.4.2 KitKat operatsion tizimi o‘rnatilgan.\nUning o‘lchamlari 212,8×125,6×6,6 millimetrni, og‘irligi esa 249 grammni tashkil etadi.\nSamsung Note 10.1 – 1 700 000 so‘m\n\nUnda 10,1 dyuym, 1600×2560 pikselli displey, 3 Gb tezkor va 16 / 32 / 64 Gb ichki xotira (+MicroSD), 2 megapikselli old va 8 megapikselli orqa kamera, 2,3 GGs chastotaga ega to‘rt yadroli  Snapdragon 800 va Adreno 330 grafika protsessori, 8 220 mA·soat quvvatga ega batareya, Android 4.3 Jelly Bean operatsion tizimi o‘rnatilgan.\nUning o‘lchamlari 243,1×171,4×7,9 millimetrni, og‘irligi esa 547 grammni tashkil etadi.\nApple iPad mini 2 (16 Gb) – 1 700 000 so‘m\n\nUnda 7,9 dyuym, 1536×2048 pikselli displey, 1 Gb tezkor (DDR3) va 16 / 32 / 64 / 128 Gb ichki xotira, 1,2 megapikselli old va 5 megapikselli orqa kamera, 1,3 GGs chastotaga ega Apple A7 ikki yadroli protsessori, 23 800 Vatt·soat quvvatga ega batareya, iOS 7 operatsion tizimi o‘rnatilgan.\nUning o‘lchamlari 200×134,7×7,5 millimetrni, og‘irligi esa 341 grammni tashkil etadi.\nApple iPad Air (16 Gb) – 1 800 000 so‘m / (32 Gb) – 2 100 000 so‘m\n\nUnda 9,7 dyuym, 1536×2048 pikselli displey, 1 Gb tezkor (DDR3) va 16 / 32 / 64 / 128 Gb ichki xotira, 1,2 megapikselli old va 5 megapikselli orqa kamera, 1,3 GGs chastotaga ega Apple A7 ikki yadroli protsessori, 32 400 Vatt·soat quvvatga ega batareya, iOS 7 operatsion tizimi o‘rnatilgan.\nUning o‘lchamlari 240×169,5×7,5 millimetrni, og‘irligi esa 478 grammni tashkil etadi.\nSamsung Tab S – 2 100 000 so‘m\n\nUnda 10,5 dyuym, 1600×2560 pikselli displey, 3 Gb tezkor va 16 / 32 Gb ichki xotira (+MicroSD), 2,1 megapikselli old va 8 megapikselli orqa kamera, 2,3 GGs chastotaga ega to‘rt yadroli  Snapdragon 800 va Adreno 330 grafika protsessori, 7 900 mA·soat quvvatga ega batareya, Android 4.4.2 KitKat (TouchWiz UI interfeysi) operatsion tizimi o‘rnatilgan.\nUning o‘lchamlari 247,3×177,3×6,6 millimetrni, og‘irligi esa 467 grammni tashkil etadi.\nSamsung Note Pro – 2 100 000 so‘m\n\nUnda 12,2 dyuym, 1600×2560 pikselli displey, 3 Gb tezkor va 32 / 64 Gb ichki xotira (+MicroSD), 2 megapikselli old va 8 megapikselli orqa kamera, 2,3 GGs chastotaga ega to‘rt yadroli  Snapdragon 800 va Adreno 330 grafika protsessori, 9 500 mA·soat quvvatga ega batareya, Android 4.4 KitKat (TouchWiz UI interfeysi) operatsion tizimi o‘rnatilgan.\nUning o‘lchamlari 295,6×204×7,95 millimetrni, og‘irligi esa 750 grammni tashkil etadi.\nShuningdek, 17-avgust holatiga ko‘ra O‘zbekistonda sotilayotgan eng arzon planshetlar narxi haqidagi maqolamiz bilan ham tanishishingiz mumkin.", "category": "Texnologiyalar", "title": "O‘zbekistonda sotilayotgan eng qimmat planshetlar narxi (17.08.2014)", "date": "08/19/2014", "url": "https://daryo.uz/2014/08/19/ozbekistonda-sotilayotgan-eng-qimmat-planshetlar-narxi-17-08-2014/"}
{"content": "Dunyodagi eng yirik onlayn savdo platformasi Amazon texnik xatolik sababli o‘z saytida ba’zi foydalanuvchilarning nomlari elektron pochta manzillarini joylashtirdi. Bu haqda “Korrespondent.net” xabar berdi.\n\nXabar berilishicha, sayt foydalanuvchilari kompaniyadan elektron xabar olgan. Xabarda ularning elektron pochta manzili texnik xatolik sababli e‘lon qilingani haqida aytilgan.\nAmazon tomonidan ma’lum qilinishicha, hodisa foydalanuvchilarning aybi bilan yuz bermagan va ular o‘z parollarini o‘zgartirishi yoki boshqa biror harakatni amalga oshirishi kerak emas.\nKompaniya tomonidan qayd etilishicha, muammo bartaraf etilgan va bu haqda foydalanuvchilarga xabar berilgan.", "category": "Texnologiyalar", "title": "Amazon foydalanuvchilarining ma’lumotlari ochilib qoldi", "date": "11/23/2018", "url": "https://daryo.uz/2018/11/23/amazon-foydalanuvchilarining-malumotlari-ochilib-qoldi/"}
{"content": "Xorazm viloyatidan bo‘lgan shaxs boshqa davlatga ishlagani ketdi. U o‘zga yurtdaligida uyiga jiyani bir qop sabzi ko‘tarib keldi, deb xabar bermoqda O‘zbekiston Ichki ishlar vazirligining “Postda” gazetasi.\n\nXonadon sohibasiga sabzi to‘la qopni ichkariga olib kirishga yordamlashar ekan, jiyan xona eshigini sekin berkitib, ayolga tegajog‘lik qila boshladi. Uy bekasi esa uni siltab, oshxonaga chiqib ketdi. Yigit avvaliga uyiga ketmay, ayolni kutib turdi. Saldan so‘ng, keyin kelishini aytib chiqib ketdi.\nXonadon bekasi bo‘lib o‘tgan voqeani biroz vaqtdan so‘ng o‘zga yurtdan qaytgan turmush o‘rtog‘iga aytib berdi. Uy sohibi jiyani bilan o‘zi gaplashishini aytdi-yu ko‘p o‘tmay yana ishlashga ketdi.\nAyolining betob bo‘lib qolgani bois ikki yildan so‘ng uyiga qaytgan kishi avval bo‘lgan voqeani yodga olib, qarindoshini izlab bordi va u bilan birgalikda ovloq joy tomon ketdi. Bu yerda u ayoliga shilqimlik qilgan qarindoshining uzrlarini ham eshitib o‘tirmay, uni kaltaklay ketdi. U qarindoshi jimib qolgachgina o‘ziga keldi va jiyanining tirikligini bilib, pochchasiga qo‘ng‘iroq qildi.\nPochchaga aytilganidek, “yiqilib, shikastlangan jiyan” shifoxonaga olib borildi, biroq ko‘p kaltaklangani bois hayotini saqlab qolishning iloji bo‘lmadi.", "category": "Mahalliy", "title": "Xorazmlik fuqaro ayoliga shilqimlik qilgan qarindoshining joniga qasd qildi", "date": "11/19/2014", "url": "https://daryo.uz/2014/11/19/xorazmlik-fuqaro-ayoliga-shilqimlik-qilgan-qarindoshining-joniga-qasd-qildi/"}
{"content": "AQShda neft tovar zaxiralari o‘tgan hafta yetti oy ichidagi eng past ko‘rsatkichgacha tushib ketgani haqidagi ma’lumotlardan so‘ng, 22-sentabr, payshanba kuni neft narxi ko‘tarilmoqda, deb yozadi “Interfaks”.\n\nBrent markasidagi neftning noyabr fyucherslari Londonning ICE Futures birjasida Toshkent vaqti bilan 10:04 ga kelib, 0,45 dollarga (0,96 foizga) qimmatlashib, barreliga 47,28 dollarni tashkil qildi.\nWTI neftining noyabr fyucherslari kotirovkalari Nyu-York tovar birjasi (NYMEX) elektron savdolarida bu vaqtga kelib, 0,48 dollarga (1,06 foizga) ko‘tarilib, barreliga 45,82 dollarga teng bo‘ldi.\nAvvalroq AQSh energetika vazirligi mamlakatdagi neft zaxiralari 6,2 million barrelga kamayib, 504,598 million barrelgacha tushib qolganini e’lon qilgach, Brent nefti 2,1 foizga, WTI 2,9 foizga qimmatlashgan edi.", "category": "Dunyo", "title": "Brent nefti zaxiralar haqidagi ma’lumotlar fonida 47,3 dollargacha qimmatlashdi", "date": "09/22/2016", "url": "https://daryo.uz/2016/09/22/brent-nefti-zaxiralar-haqidagi-malumotlar-fonida-473-dollargacha-qimmatlashdi/"}
{"content": "Yozuvchi, adabiyot sohasidagi Buker mukofoti sovrindori Govard Jeykobson ijtimoiy tarmoqlar va smartfonlar yoshlarning nutqiga salbiy ta’sir ko‘rsatayotganini bildirib o‘tdi. Bu haqda “Gazeta.ru” yozmoqda.\n\nU bolalarning keyingi avlodi, agar Twitter’dan foydalanishda davom etsa, o‘z fikrlarini savodli ifodalash qobiliyatidan mahrum bo‘lish o‘sishidan ogohlantirdi.\n“Agar Tramp keyingi yil bizni yo‘q qilmasa, 20 yildan so‘ng ijtimoiy tarmoqlar yo‘q qiladi”, — dedi Jeykobson.\n“Bizda o‘qishni bilmaydigan va istamaydigan bolalar bo‘ladi”, — qo‘shimcha qildi u.", "category": "Madaniyat", "title": "Buker sovrindori: ijtimoiy tarmoqlar tufayli bolalar 20 yildan so‘ng savodsiz bo‘lib qoladi", "date": "08/22/2017", "url": "https://daryo.uz/2017/08/22/buker-sovrindori-ijtimoiy-tarmoqlar-tufayli-bolalar-20-yildan-song-savodsiz-bolib-qoladi/"}
{"content": "Zimbabveda ovchilarning professional guruhi a’zolaridan biri Teunis Bota ustiga fil qulab tushishi oqibatida halok bo‘ldi. Bu haqda Telegraph xabar bermoqda, deb yozadi “RIA Novosti”.\n\nOvchilar safari davomida kutilmaganda bir nechta filga duch keldi. Ular ovchilarga hujum qildi. Bota hayvonlarga qarata o‘q uza boshladi. Shundan so‘ng fillardan biri erkakni xartumi bilan tutib oldi. Do‘stini qutqarish uchun boshqa ovchilar ham unga o‘t ochdi.\nOqibatda yaralangan hayvon Botaning ustiga quladi.", "category": "Dunyo", "title": "Zimbabveda fil turdoshlariga o‘q uzayotgan ovchini yanchib tashladi", "date": "05/22/2017", "url": "https://daryo.uz/2017/05/22/zimbabveda-fil-turdoshlariga-oq-uzayotgan-ovchini-yanchib-tashladi/"}
{"content": "Saudiya Arabistoni robotga fuqarolik taqdim etgan birinchi davlat bo‘ldi. Bu haqda ar-Riyodda o‘tgan Future Investment Initiative forumida ma’lum qilindi, deb xabar beradi “Kommersant.ru”.\n\nMamlakat pasportini Sophia ismli ayol robot oldi.\n“Bu noyob voqeadan faxrlanaman va juda katta turtki oldim. Jahonda fuqarolik olgan birinchi robot bo‘lganim tarixiy voqeadir”, — dedi u.", "category": "Texnologiyalar", "title": "Saudiya Arabistonida jahonda birinchi marta robotga fuqarolik berildi", "date": "10/26/2017", "url": "https://daryo.uz/2017/10/26/saudiya-arabistonida-jahonda-birinchi-marta-robotga-fuqarolik-berildi/"}
{"content": "The National Interest nashrining muallifi Devid Paynning so‘zlariga qaraganda, AQShning “Axill payi” yadroviy dispariteti (notengligi) hisoblanadi.\n\nEkspertning fikricha, Rossiyada AQShga qaraganda uch barobar ko‘proq yadroviy qurol tashuvchilar mavjud. Bundan tashqari Rossiya, Xitoy va KXDR ayni vaqtda o‘zlarining yadroviy imkoniyalarini muntazam takomillashtirib bormoqda. Xususan, Xitoy umumiy uzunligi 5 ming kilometr keladigan yer osti tunnellarini yaratmoqda. Bu qit’alararo ballistik raketalarni saqlash va tashishga mo‘ljallangan.\nShuningdek, Shimoliy Koreya kichik yadroviy jangovar kallakchalar borasida muvaffaqiyatga erishgan.\nPayning taklifiga ko‘ra, Amerikaning yadroviy potensialini oshirish va mustahkamlash uchun Ohio turidagi yadroviy suv osti kemalari ekspluatatsiyasini 10 tadan 14 taga qadar oshirish kerak (AQShda Ohio turidagi 14 ta submarina  mavjud).\n2017-yilning dekabrida AQSh Hisob palatasi Columbia turidagi yangi suv osti kemalari Pentagon tomonidan e’lon qilingan texnik tayyorlik darajasiga javob bermasligini ma’lum qilgandi. Mazkur submarinalar Ohio’larning o‘rnini egallashi lozim edi.", "category": "Dunyo", "title": "Amerikalik ekspert AQShning yadroviy notengligini “Axill payi”ga o‘xshatdi", "date": "06/15/2018", "url": "https://daryo.uz/2018/06/15/amerikalik-ekspert-aqshning-yadroviy-notengligini-axill-payiga-oxshatdi/"}
{"content": "Ispaniyalik shifokor yo‘qolganidan 20 yil o‘tib, Italiya o‘rmonidan topildi, deb xabar beradi “Gazeta.ru”.\n\nKarlos Sanches Ortiz de Salazar ikki hafta avval Toskanadagi o‘rmondan topildi. Uning yuzi iflos, soqoli esa o‘sib ketgan edi. Uni qo‘ziqorin terib yurgan ikki kishi topib oldi.\nShifokor ularga o‘zining pasportini ko‘rsatib: “Men ispaniyalikman, ismim Karlos, bu yerda 1997-yildan buyon yashayman”, — dedi. U odamlar orasida yashashni istamaganligini, biroq endi o‘rmondan ketishiga to‘g‘ri kelishini qo‘shimcha qilgan.\nKarlos 1995-yilda chuqur depressiya tufayli Sevilyadagi uyini tark etgan edi. Uning qayerda ekanligi haqida hech qanday ma’lumot topilmagach, 2011-yilda u o‘lgan deb qayd etilgan edi.\nKarlosning oilasi uni o‘rmondan topishga urinib ko‘rdi, biroq u yana g‘oyib bo‘ldi.", "category": "Dunyo", "title": "Ispaniyalik shifokor yo‘qolganidan 20 yil o‘tib, o‘rmondan tirik topildi", "date": "11/10/2015", "url": "https://daryo.uz/2015/11/10/ispaniyalik-shifokor-yoqolganidan-20-yil-otib-ormondan-tirik-topildi/"}
{"content": "Mart boshida taqdim etilgan yangi HTC One M9 smartfoni (32 Gb xotiralisi)ga 650 dollar narx belgilandi, deya xabar bermoqda “Mobinfo.uz”. Qurilma 25-martdan sotila boshlaydi.\n\nYangi qurilmaning avvalgi modeldan asosiy farqi shundaki, unda ultrapikselli asosiy kamera o‘rniga 20 megapikselli fotomodul o‘rnatildi. Ultrapikselli kamera esa old panelga o‘tdi.\nYangi HTC flagmani 3 Gb tezkor xotira, 8 yadroli Qualcomm Snapdragon 810 protsessori, 2840 mA/s sig‘imli akkumulyatorga ega bo‘ldi. Smartfon Android 5.0 operatsion tizimida ishlaydi.", "category": "Texnologiyalar", "title": "HTC One M9’ning narxi 650 dollar deb belgilandi", "date": "03/11/2015", "url": "https://daryo.uz/2015/03/11/htc-one-m9ning-narxi-650-dollar-deb-belgilandi/"}
{"content": "19-aprel kuni soat 18:00 da poytaxtimizdagi Alisher Navoiy nomli kino saroyida “Aql va yurak” filmining taqdimoti bo‘lib o‘tdi.\n\n“O‘yla, o‘yla, sekin-asta” degan sho‘x tarona ila Munisa Rizayeva marosimni ochib berdi.\n\nKartina rejissori – Sherali Usmonov. Filmning bosh qahramonlarini Munisa Rizayeva, Alisher Uzoqov, Ulug‘bek Rahmatullayev, Zarina Nizomiddinova, Sevara Soliyeva hamda Ma’mur Sultonovlar (“Bayon” guruhi a’zosi) ijro etganlar.\n\nMunisa Rizayeva: “Filmni suratga olish ishlari ikki yil avval boshlangan edi. Mana, bugun “Aql va yurak” filmining  orziqib kutilgan premyerasi. Tog‘risini aytsam, men o‘zim ham muxlislar kabi ushbu filmni tezroq tomosha qilishga oshiqyapman. Chunki mazkur filmda tashqi ko‘rinishim ham, imijim ham butunlay o‘zgacha edi. Filmdagi rolim haqida to‘xtalsam, qahramonim huddi o‘zimga o‘xshaydi. Shaddod, qaysar, shirin hayollar  og‘ushida kezib yuradi. Umid qilamanki, premyera tomoshabinlar tomonidan iliq qabul qilinadi.”\n\nFilmning asosiy mavzusi aql va yurak bo‘lib, ulardan qay biri ustun ekanligi to‘g‘risida bahs boradi. Kartina haqida to‘xtaladigan bo‘lsak, u qiziqarli syujetlarga, chiroyli kadrlarga, romantik sahna bezaklariga juda boy. Operatorlar ham o‘z ishlariga mahorat bilan yondoshganlar. Film davomida voqealar rivojiga tanlangan musiqa ham odamlarni bee’tibor qoldirmaydi.\n\n\nFilmda ayniqsa Ma’mur Sultonov yaratgan  obraz barchani hushnud etdi.\n\n\n\nShunday qilib, premyera chiroyli hotima bilan yakun topdi. Tqdimotga tashrif buyurgan mehmon  fikri bilan o‘rtoqlashamiz.\n\nSurayyo Sharipova: “Film menga juda ham yoqdi. Ochig‘ini aytsam, mavzu ham, aktyorlar jamoasi ham to‘g‘ri tanlangan. Filmda odamlar yurak aqlsiz hech bir ish qila olmasligiga, aql esa, o‘z navbatida, yurakka quloq solishi kerekligiga amin bo‘ladilar. Film ijodkorlariga esa omad tilayman.”\nSiz nima deb o‘ylasiz? Filmda qay biri g‘olib bo‘ldi:  aql yoki yurak? Javobni faqatgina filmni tomosha qilgach, bilib olasiz.", "category": "Madaniyat", "title": "“Aql va yurak” filmi premyerasidan fotoreportaj", "date": "04/20/2013", "url": "https://daryo.uz/2013/04/20/aql-va-yurak-filmi-premyerasidan-fotoreportaj/"}
{"content": "Apple kompaniyasi tibbiyot xodimlari uchun haftasiga million dona himoya niqobini ishlab chiqaradi. Bu haqda kompaniya bosh direktori Tim Kuk o‘zining Twitter’dagi sahifasida ma’lum qildi.\n\nApple’ning himoya niqoblari iShield deb nomlanadi. Kompaniya birinchi partiyani Santa-Klara vodiysidagi (Kaliforniya) Kayzer shifoxonasiga yetkazib berdi. Shaffof plastik va bosh tasmasidan iborat niqoblardan COVID-19 bilan kasallangan bemorlarni davolovchi tibbiyot xodimlari individual himoya vositasi sifatida foydalanadi.\nApple rahbari niqoblar ishlab chiqarish tashabbusini “dizaynerlar, muhandislar, operatorlar, qadoqlovchilar va yetkazib beruvchilarning birgalikdagi harakatlari” deb atagan. Kukning ta’kidlashicha, har bir himoya vositasini yig‘ishga ikki daqiqadan kamroq vaqt sarflanadi.\nMavzuga doir:\nApple birinchi navbatda Amerika shifoxonalarini himoya vositalari bilan ta’minlash niyatida, shundan so‘ng ularni boshqa davlatlarga yuboradi. Avvalroq kompaniya tibbiyot xodimlariga 20 milliondan ortiq niqoblarni yetkazib bergan edi.", "category": "Texnologiyalar", "title": "Apple koronavirusdan himoyalovchi niqoblar ishlab chiqarishni boshladi", "date": "04/07/2020", "url": "https://daryo.uz/2020/04/07/apple-koronavirusdan-himoyalovchi-niqoblar-ishlab-chiqarishni-boshladi/"}
{"content": "AQShning Kaliforniya shtati Apellyatsiya sudi juda og‘ir xasta kishilarning evtanaziyadan foydalanishiga ruxsat beruvchi qonunning amal qilishini qayta tiklash haqida qaror chiqardi. Bu haqda “RIA Novosti” xabar bermoqda.\n\nUshbu qonun yarim yildan ko‘p yashamaydigan og‘ir xasta bemorlarning o‘limga olib keluvchi dorilarni ichishiga ruxsat beradi.\n“Ushbu qaror Kaliforniyadagi ba’zi bemorlar, ularning oilalari va shifokorlariga yengillik olib keladi”, — dedi Kaliforniya bosh prokurori Ksavyer Beserra.\nUshbu qonunga qarshi kishilar 2 iyulga qadar sud qarori ustidan shikoyat qilishlari mumkin.\nMa’lumot uchun, hozirgi vaqtda AQShning Vashington, Oregon, Vermont, Montana, Kolorado va Gavayi shtatlarida evtanaziyaga rasman ruxsat berilgan.", "category": "Dunyo", "title": "Kaliforniyada ahvoli og‘ir bemorlarga evtanaziyadan foydalanish huquqi qaytarildi", "date": "06/16/2018", "url": "https://daryo.uz/2018/06/16/kaliforniyada-ahvoli-ogir-bemorlarga-evtanaziyadan-foydalanish-huquqi-qaytarildi/"}
{"content": "Telegram’dagi “112” kanalida Moskva janubidagi bozorda sodir bo‘lgan ommaviy mushtlashuvning videosi paydo bo‘ldi.\n\nVideodan ko‘rish mumkinki, bir to‘da erkaklar yo‘lga chiqib o‘zaro urushib ketgan. Shuningdek, kamerada muhrlangan yozuvda janjal ishtirokchilaridan biri yurib ketayotgan mashinaga yaqinlashib haydovchiga nimadir uzatgani ham ko‘ringan.\n6-avgust kuni bozorning 30 dan ortiq ishchisi katta ko‘chada urushib ketgan edi. Janjal davomida tomonlar pichoq va travmatik qurollardan ham foydalangan. Bir kishi pichoq orqali yetkazilgan jarohat oqibatida shifoxonaga yetkazilgan, biri necha erkak politsiya tomonidan qo‘lga olingan.", "category": "Dunyo", "title": "Moskvadagi bozorda sodir bo‘lgan ommaviy mushtlashuv videosi paydo bo‘ldi", "date": "08/07/2019", "url": "https://daryo.uz/2019/08/07/moskvadagi-bozorda-sodir-bolgan-ommaviy-mushtlashuv-videosi-paydo-boldi/"}
{"content": "Samarqandda “Elektr tarmoqlari va montaj ishlari” MChJ xodimlari xizmat vazifalarini suiiste’mol qilayotgani aniqlandi. Bu haqda viloyat Majburiy ijro byurosi boshlig‘ining birinchi o‘rinbosari Burhon Haydarov ma’lum qildi, deya xabar beradi Zarnews.\n\nUlar o‘zaro til biriktirib, iste’molchi Adash Xudayqulovdan elektr energiyasidan noqonuniy foydalanganlik holatini rasmiylashtirmaslik evaziga 300 ming so‘m pora talab qilgan. Bu holat bo‘yicha A.Xudayqulov viloyat MIBga ariza bilan murojaat qildi. Tezkor guruh xodimlari tomonidan daliliy ashyolar yig‘ilib, jinoiy ish qo‘zg‘atildi.\nShuningdek, Pastdarg‘om tumanida yashovchi bir guruh fuqarolar “Pastdarg‘omtumangaz” korxonasi uchastka nozirlarining xurmacha qiliqlari xususida MIBga murojaat qildi. O‘rganish davomida uchastka xodimlari fuqaro Rashid Ishonovni tabiiy gazdan qarzi borligi, bu qarzni to‘lamay yurganligi bois katta jarimaga tortilishi va gaz tarmog‘idan uzib qo‘yishlarini aytgan.\nUlar qarzdorlikni kompyuter hisobidan chiqarish uchun 2 million 352 ming so‘m “xizmat haqi” talab qilgan.\nBu holat mutaxassislar hamda huquqni muhofaza qiluvchi idora xodimlari ishtirokida fosh etildi.", "category": "Mahalliy", "title": "Samarqandda pora evaziga qarzdorlikni yopishga uringan gaz korxonasi xodimlari javobgarlikka tortildi", "date": "05/10/2019", "url": "https://daryo.uz/2019/05/10/samarqandda-pora-evaziga-qarzdorlikni-yopishga-uringan-gaz-korxonasi-xodimlari-javobgarlikka-tortildi/"}
{"content": "Noma’lum xaker Grinvich universiteti saytini buzib kirib, unda e’lon joylashtirdi, e’londa, o‘z navbatida, muassasa ma’muriyatiga murojaat va, professionalligini ko‘rsatish maqsadida, universitet ma’lumotlar bazasiga havolalar joylashtirdi. Bu haqda TJournal hikoya qiladi.\n\nMa’lumotlar bazasi arxivida 21 ming talaba va universitet xodimlarining shaxsiy ma’lumotlari bor edi.\nMurojaatda xaker universitetdan haydalganini bildirib, uni qayta qabul qilishlarini so‘radi:\n“Maxsus ko‘nikmalarim va internetdagi shuhratim bois sizlar meni universitetdan haydab yuborishga qaror qildingiz, negaki hayvonga bas kela olmadingiz. Bunga javoban men o‘z ko‘nikmalarimdan foydalanib, qanchalik zo‘rligimni ko‘rsatdim. Meni qaytarib olasizmi? Iltimos”.\nThe Daily Dot nashrining bildirishicha, darkvebda universitet talabalari va xodimlari haqidagi shaxsiy ma’lumotlar jamlangan 2,47 Gb hajmli axborot bazasi sotuvga qo‘yilgan. Bu ma’lumotlar internetga chiqib ketgani 2016-yilning fevralida ma’lum bo‘lgan edi.\nBunday hajmdagi shaxsiy ma’lumotlarning oshkor etilishi uchun Grinvich universiteti 500 ming funt sterling jarima to‘lashi mumkin edi. Ammo mart oyidan Yevropa Ittifoqida bunday xatti-harakatlar uchun 10 million yevro jarima belgilandi. 8-iyun kuni Kanadaning Kalgari universiteti mana shunday muammoga duch kelib, huquqiy jazodan ko‘ra xakerlarga 20 ming dollar miqdorida tovon to‘lashni ma’qul ko‘rdi.", "category": "Texnologiyalar", "title": "O‘qishdan haydalgan britaniyalik talaba universitet saytini buzib kirib, uni qayta qabul qilishlarini so‘radi", "date": "06/10/2016", "url": "https://daryo.uz/2016/06/10/oqishdan-haydalgan-britaniyalik-talaba-universitet-saytini-buzib-kirib-uni-qayta-qabul-qilishlarini-soradi/"}
{"content": "“Manchester Siti” 4-avgust, yakshanba kuni bo‘lib o‘tgan Angliya Superkubogi uchrashuvida “Liverpul”ni mag‘lub etdi va sovringa ega chiqdi (1:1, 5:4 — penaltilar seriyasi).\n\nShu bilan birga, “shaharliklar” bir yilda 4 ta sovrinni qo‘lga kiritgan Angliya futboli tarixidagi ilk jamoaga aylandi.\nEslatib o‘tamiz, Pep Gvardiola shogirdlari 2019-yil mamlakat Kubogi finalida “Uotford” darvozasiga javobsiz 6 ta gol urgandi (6:0). Klub Angliya Liga Kubogi finalida “Chelsi”dan ustun kelgandi (0:0, 4:3 — penaltilar seriyasi). Bundan tashqari “mankunianlar” “Liverpul”ni Premyer Liga jadvalida bir ochkoga ortda qoldirib, musobaqa chempioniga aylandi.", "category": "Sport", "title": "“Manchester Siti” Angliya futboli tarixida qayd etilmagan natijaga erishdi", "date": "08/04/2019", "url": "https://daryo.uz/2019/08/04/manchester-siti-angliya-futboli-tarixida-qayd-etilmagan-natijaga-erishdi/"}
{"content": "19-fevral kunidan boshlab koronavirus sabab ikki haftadan buyon Yaponiyaning Yokogama portida karantinda turgan Diamond Princess sayohat kemasining yo‘lovchilari qirg‘oqqa chiqa boshladi. Bugunning o‘zida 500 kishi kemani tark etishi kutilmoqda, deb xabar beradi NHK.\n\nYo‘lovchilarni kemadan tushirish jarayoni 21-fevralga qadar davom etishi kutilmoqda.\nMa’lumotlarga ko‘ra, kemani mahalliy vaqt bilan soat 10:30 da 70-80 yoshdagi qariyalar tark eta boshlagan. Koronavirus aniqlangan boshqa yo‘lovchilar qo‘shimcha karantin davri tugaguniga qadar kema bortida qolishga majbur.\nMavzuga doir:\nDiamond Princess sayohat kemasi joriy yilning 20-yanvar kuni Yokogamadan chiqib, Kagosima—Gonkong—Okinava yo‘nalishidan o‘tib, 3-fevral kuni qaytib kelgan. Bu vaqtga kelib kemadagi bir necha kishi tobi qochgani haqida xabar qilgan va hukumat bortdagi barchani tekshiruvdan o‘tkazishga qaror qilgan. 11-fevral kuni sayohat kemasidagi keksalar va surunkali kasalliklarga ega bemorlarni sohilga evakuatsiya qilish boshlangan edi.", "category": "Dunyo", "title": "Koronavirus sabab karantinda turgan Diamond Princess kemasining yo‘lovchilari qirg‘oqqa chiqa boshladi", "date": "02/19/2020", "url": "https://daryo.uz/2020/02/19/koronavirus-sabab-karantinda-turgan-diamond-princess-kemasining-yolovchilari-qirgoqqa-chiqa-boshladi/"}
{"content": "Yangi yil ta’tilidan so‘ng boshlangan birinchi birja savdolari koronavirus tarqalgani sharoitida 8 foizlik qulash bilan ochildi, deb xabar bermoqda “RIA Novosti”.\n\nOradagi tanaffus 23-yanvardan boshlandi va bu vaqt davomida koronavirus bilan kasallanganlar soni 30 baravar, vafot etganlar soni esa 20 baravarga oshdi.\nQayd etilishicha, Shanxayning asosiy fond birjasi Shanghai Composite 8,7 foizga — 2 736,28 punktgacha tushib ketdi, Shinjonning Shenzhen Component fond birjasi esa 8,54 foizga — 9 769,91 punktga tushdi.\nBunda Gonkong asosiy fond birjasi Hang Seng 0,44 foizga — 26 428,05 punktgacha o‘sdi.\nXitoyning Taraqqiyot va islohotlar davlat qo‘mitasida yuqumli kasallikning tarqalishi milliy iqtisodiyotga salbiy ta’sir ko‘rsatayotgani tan olingan. Shu bilan birga, qo‘mita uning ta’siri qisqa muddatli bo‘lishiga va Pekin uning oqibatlarini minimallashtirishiga ishonch bildirgan.", "category": "Dunyo", "title": "Xitoyda koronavirus tarqalishi sharoitida birja savdolari 8 foizlik pastlash bilan boshlandi", "date": "02/03/2020", "url": "https://daryo.uz/2020/02/03/xitoyda-koronavirus-tarqalishi-sharoitida-birja-savdolari-8-foizlik-pastlash-bilan-boshlandi/"}
{"content": "AQSh sun’iy yo‘ldoshi Rossiya samolyotining halokati yuz bergan paytda Misrning Sinay yarim orolida issiqlik chaqnashini qayd etgan. Bu haqda “Gazeta.ru” NBC News’ga tayanib xabar beradi.\n\nPentagon yuqori mansabdorining so‘zlariga qaraganda, chaqnash samolyotdagi portlash oqibatida yuzaga kelgan bo‘lishi mumkin (bu yoqilg‘i baki, dvigatel yoki bombaning portlashi bo‘lishi mumkin). Biroq yerdan uchirilgan raketaning unga tegishi natijasida yuzaga kelgan bo‘lishi ehtimoldan yiroq.\nBoshqa mansabdor samolyotning yuqori balandlikda parchalanib ketganligini tasdiqladi. Biroq hozirgi paytda unga yerdan ta’sir etilganligini tasdiqlovchi to‘g‘ridan-to‘g‘ri dalillar yo‘q.", "category": "Dunyo", "title": "Amerika sun’iy yo‘ldoshi A321 halokatga uchragan paytda issiqlik chaqnashini qayd etgan", "date": "11/03/2015", "url": "https://daryo.uz/2015/11/03/amerika-suniy-yoldoshi-a321-halokatga-uchragan-paytda-issiqlik-chaqnashini-qayd-etgan/"}
{"content": "Futbol bo‘yicha O‘zbekiston terma jamoasi 19-noyabr, seshanba kuni JCh—2022 saralashining ikkinchi bosqichi doirasida Falastinga qarshi maydonga tushadi.\n\nUchrashuv oldidan falastinliklar ustozi Nuriddin Uld Ali matbuot anjumanida ishtirok etib, jurnalistlar savollariga javob qaytardi, deb xabar beradi “Daryo” muxbiri.\nMavzuga doir: Vadim Abramov: “Vazifa o‘zgargani yo‘q”\nO‘zbekistonga qarshi o‘yin haqida\n— Ertangi uchrashuv har ikki jamoa uchun ham juda muhim hisoblanadi. Har ikki jamoa ham o‘tgan uchrashuvdagi mag‘lubiyatni unutishga harakat qiladi. Ikki jamoa ham faqat g‘alaba uchun maydonga chiqadi. Sababi ularning ikkisi ham keyingi bosqichga chiqishni xohlaydi.\nAbramov  qo‘l ostidagi jamoani qanchalik o‘rgangani haqida\n— To‘g‘ri, O‘zbekiston terma jamoasida murabbiy almashdi, biroq o‘yinchilar o‘sha-o‘sha. Zamonaviy futbolda barcha terma jamoalar bir-biri haqida juda yaxshi ma’lumotga ega. Raqibdan hech narsani yashirib bo‘lmaydi. O‘zbekiston terma jamoasining yetakchi futbolchilarini yaxshi bilamiz, ularning kuchli va kuchsiz tomonlaridan xabarimiz bor. Ertangi o‘yindagi asosiy maqsadimiz — uch ochko ishlash. Shundagina biz keyingi bosqichga chiqish uchun umidni saqlab qolgan bo‘lamiz.\nO‘zbekiston terma jamoasidagi kuchli futbolchilar haqida\n— Birinchi navbatda O‘zbekiston terma jamoasi darvozaboni (Eldor Suyunov), chap qanot himoyachisi (Farruh Sayfiyev), so‘nggi o‘yinda markaziy himoyada o‘ynagan 9-raqam egasi (Odil Ahmedov), 10-raqamli futbolchi (Jaloliddin Masharipov), 17-raqamli hujumchi (Doston Hamdamov). Va albatta, “Rostov” klubida to‘p surayotgan Eldor Shomurodov. Men doim uning o‘yinlarini kuzatib boraman. Biz uchun asosiy savol ertaga markaziy himoyada kim harakat qilishi, 15-raqamli futbolchimi (Yegor Krimets) yoki 9-raqam (Odil Ahmedov)? Krimets jarohat olganmi...?\nFalastin uy stadionidan farqli o‘laroq tabiiy qoplamali maydonda o‘ynashi haqida\n— Bizda tabiiy maydonda o‘ynash borasida hech qanday muammo yo‘q. Agar maydon holati yaxshi bo‘lsa, boshqa hech qanday muammoni ko‘rmayapman.\nO‘zbekistonga qarshi hujumkor yoki himoyaviy o‘yin ko‘rsatish haqida\n— Ertangi o‘yinga har jihatdan tayyor bo‘lishimiz kerak — himoyaviy tomondan ham, hujumkor jihatdan ham.\nOb-havoning o‘yinga ta’siri haqida\n— Biz ob-havoga moslashish uchun bu yerga uch kun avval keldik. Hozirgacha ikki bor mashg‘ulot olib bordik. Shunday ekan, bu borada hech qanday muammo yo‘q.\nO‘zbekiston — Saudiya Arabistoni uchrashuviga munosabati\n— Albatta, o‘yinni ko‘rib chiqdik. Bu o‘yin borasida o‘z fikrimga egaman, uni futbolchilar va murabbiylar shtabi bilan o‘rtoqlashdim. Ammo O‘zbekiston terma jamoasi o‘yini haqidagi fikrlarimni bu yerda aytish noto‘g‘ri deb o‘ylayman.", "category": "Sport", "title": "Falastin bosh murabbiyi O‘zbekistonga qarshi bahs haqida: “Maqsadimiz — faqat g‘alaba”", "date": "11/18/2019", "url": "https://daryo.uz/2019/11/18/falastin-bosh-murabbiyi-ozbekistonga-qarshi-bahs-haqida-maqsadimiz-faqat-galaba/"}
{"content": "Germaniyaning Berlin shahrida rapid bo‘yicha o‘tkazilayotgan jahon chempionatida shaxmat bo‘yicha jahonning 17-chempioni Rustam Qosimjonov ikkinchi kuni bo‘lib o‘tgan beshta partiyaning barchasida durang natijani qayd etdi. Bu haqda O‘zbekiston Milliy olimpiya qo‘mitasi matbuot xizmati xabar bermoqda.\n\nJumladan, Ngog Nguyen (Vyetnam, 2743), Levon Aranyan (Armaniston, 2830), Aleksandr Rezansev (Rossiya, 2716), Pyotr Svidler (Rossiya, 2735) va Ernesto Inarkiyev (Rossiya, 2733) kabi grossmeysterlar bilan kechgan uchrashuvlarda Rustam Qosimjonov durangga imzo chekdi.\nBirinchi kungi bahslarda Rustam Qosimjonov uch partiyada g‘alaba qozonib, ikki uchrashuvda durang natija qayd etgan edi.\nShu tariqa, ikki kunlik musobaqalar yakuniga ko‘ra, Rustam Qosimjonov hisobida 6,5 ochko mavjud va u musobaqa peshqadami Magnus Karlsen (Norvegiya, 2847)dan 1,5 ochko ortda bormoqda.", "category": "Sport", "title": "Rustam Qosimjonov rapid bo‘yicha JChda mag‘lubiyatsiz ishtirok etmoqda", "date": "10/12/2015", "url": "https://daryo.uz/2015/10/12/rustam-qosimjonov-rapid-boyicha-jchda-maglubiyatsiz-ishtirok-etmoqda/"}
{"content": "Koreya Respublikasi prezidenti Mun Chje In rejalashtirilayotgan Janubiy va Shimoliy Koreya sammiti tufayli Markaziy Osiyo mamlakatlariga tashrifini keyinga qoldirdi, deb yozadi “Kazinform”.\n\n“Prezident Mun Chje In Markaziy Osiyoning bir nechta mamlakatlariga tashrif buyurishni rejalashtirgan edi. Ammo ikkita Koreya o‘rtasida sammit o‘tkazilishi sababli, shuningdek, KXDR va AQSh o‘rtasida o‘tkazilishi rejalashtirilgan sammit tufayli, uning tashrifi biroz kechiktirilmoqda”, — deya ma’lum qildi Koreya Respublikasi prezidenti huzuridagi shimoliy yo‘nalish bo‘yicha iqtisodiy hamkorlik qo‘mitasi raisi Son Yon Gil.\nShu bilan birga, u Mun Chje In Markaziy Osiyo mamlakatlariga tez orada tashrif buyurishiga ishonch bildirdi.\nAvvalroq Janubiy Koreya prezidenti Mun Chje In O‘zbekistonga kelishi haqida mamlakatning Toshkentdagi Favqulodda va muxtor elchisi Kvon Yon U O‘zbekiston — Janubiy Koreya biznes-forumida ma’lum qilgan edi.", "category": "Dunyo", "title": "Koreya prezidenti KXDR bilan o‘tkaziladigan sammit tufayli Markaziy Osiyoga tashrifini kechiktirdi", "date": "04/03/2018", "url": "https://daryo.uz/2018/04/03/koreya-prezidenti-kxdr-bilan-otkaziladigan-sammit-tufayli-markaziy-osiyoga-tashrifini-kechiktirdi/"}
{"content": "FIFA futbol bo‘yicha Rossiya maydonlarida bo‘lib o‘tayotgan Jahon Chempionatining final bahsiga hakamlarni tayinladi.\n\nUnga ko‘ra Fransiya—Xorvatiya uchrashuvini argentinalik Nestor Pitana boshchiligidagi hakamlar boshqarib boradi.\nUnga qanotlarda hamyurtlari Ernan Maydana hamda Xuan Belatti yordam beradi. Shuningdek, niderlandiyalik Byorn Kuypers to‘rtinchi hakam, Ervin Zeinstra esa uchrashuv zaxira hakami assistenti etib tayinlandi.\nMazkur o‘yin Pitana uchun JCh—2018 dagi beshinchisi bo‘lsa, mundiallar tarixidagi umumiy to‘qqizinchi bellashuviga aylanadi. Ma’lumot uchun o‘zbekistonlik FIFA referisi Ravshan Ermatov hisobida esa 11 ta uchrashuv bor. U bu borada mutlaq rekordchi hisoblanadi.\nUchrashuv 15-iyul kuni Toshkent vaqti bilan 20:00 da Moskvadagi “Lujniki” stadionida bo‘lib o‘tadi.", "category": "Sport", "title": "Fransiya—Xorvatiya: JCh—2018 finalini boshqaradigan hakamlar ma’lum bo‘ldi", "date": "07/13/2018", "url": "https://daryo.uz/2018/07/13/fransiya-xorvatiya-jch-2018-finalini-boshqaradigan-hakamlar-malum-boldi/"}
{"content": "Beeline kompaniyaning 8 yilligi munosabati bilan “Innovatsiya” superaksiyasi boshlanganligi haqida e’lon qiladi. Yil so‘ngiga qadar har bir abonentda aksiyada ishtirok etib yirik pul mukofotlari, shuningdek har oy olti innovatsion xonadonlardan birini yutib olish imkoniyati bor.\n\nHar oylik supersovrinlar o’yinida ishtirok etish uchun aloqa xizmatlariga haftasiga 2,5 dollardan ziyod mablag‘ sarflab, Beeline’ning faol abonenti bo‘lish lozim. Status turkumidagi tarif rejalar abonentlari “Innovatsiya” aksiyasida avtomatik ishtirok etadi.\nO‘yin 2014-yilning avgust oyidan boshlab har oy jonli televizion efirda bo‘lib o‘tadi. G‘oliblar oshkora ravishda jonli efirga qo‘ng‘iroq qilib tushgan abonentlarning tasodifiy tanlanishi orqali aniqlanadi.\nRaqamlar kompyuter dasturida aytib o‘tilgan tartib bo‘yicha o‘ngdan chapga kiritiladi:\n“Innovatsiya” aksiyasi 2014-yilning 30-iyunidan 27-dekabriga qadar o‘tkaziladi.", "category": "Texnologiyalar", "title": "Beeline abonentlarga Smart Home tizimi bilan jihozlangan 6 ta uydan birini yutib olish imkonini beradi", "date": "07/02/2014", "url": "https://daryo.uz/2014/07/02/beeline-abonentlarga-smart-home-tizimi-bilan-jihozlangan-6-ta-uydan-birini-yutish-imkonini-beradi/"}
{"content": "Ijtimoiy tarmoqlarda xonanda Dilfuza Ismoilova to‘y marosimi vaqtida chinozlik Ahmadboyni duo qilayotgani tasvirlangan videolar paydo bo‘ldi. Video aynan qachon, qaysi to‘yda olingani ma’lum emas.\n\nDilfuza Ismoilova: “Baxtimizga, boy otamiz sog‘ bo‘lsinlar, umrlari uzoq bo‘lsin! Alloh sizni o‘z panohida asrasin. Boy otamizni yomon ko‘zlardan, yomon odamlardan Xudo asrasin!”, — deb niyat bildirgan.\n\n“Qalampir.uz” nashrining yozishicha, mazkur video ijtimoiy tarmoqlarda qizg‘in muhokamalarga sabab bo‘lmoqda. Masalaga oydinlik kiritish maqsadida nashr muxbirlari xonanda bilan bog‘langan.\n“Ahmadboy qarindoshlarimizdan biri bo‘lgan. Siz aytayotgan videoda esa nomaqbul holat yo‘q. Men u kishinning xonadonida to‘yda qatnashganman. Bu video shu to‘yda olingan”, — dedi Dilfuza Ismoilova.\nMa’lumot uchun, bir necha yil davomida ikki barobar qilib qaytarish va’dasi bilan juda katta miqdordagi omonat mablag‘larini milliy va xorijiy valyutada qabul qilish bilan noqonuniy ravishda shug‘ullanib kelgan, chinozlik Ahmadboy nomi bilan tanilgan Ahmad Tursunboyev 15-iyun kuni huquq-tartibot organlari tomonidan hibsga olingan edi.\nAhmadboy hibsga olinganidan so‘ng, ijtimoiy tarmoqlar va ommabop messenjerlarda unga pul bergani taxmin qilingan san’atkorlarning ro‘yxatlari paydo bo‘ldi. Aniqligi gumon ostida bo‘lgan bu ro‘yxatlarga kiritilgan san’atkorlarning ba’zilari, xususan, Munisa Rizayeva, Ra’no Yarasheva, Adham Soliyev kabilar Ahmadboyga pul berganini rad etib chiqdi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Xonanda Dilfuza Ismoilova u Ahmadboyni duo qilayotgani tasvirlangan videolarga munosabat bildirdi", "date": "07/19/2016", "url": "https://daryo.uz/2016/07/19/xonanda-dilfuza-ismoilova-u-ahmadboyni-duo-qilayotgani-tasvirlangan-videolarga-munosabat-bildirdi/"}
{"content": "Microsoft kompaniyasi Nokia’dagi telefon biznesini Xitoyning Foxconn kompaniyasiga sotayotgani ancha ilgari ma’lum bo‘lgan edi. Lekin, shunga qaramay, u ketishdan oldin yana bitta mobil telefon chiqarishga qaror qildi, deb xabar beradi “Layfxaker”.\n\nGap Nokia 216 haqida ketmoqda. U 2,4 dyuymli QVGA-displey va ikki 0,3 Mp li kamera bilan jihozlangan oddiy telefon apparatidir. Qo‘shimcha tarzda ishlab chiqaruvchi uskunani 3,5 millimetrli audioulagich bilan ta’minladi. Dasturiy platforma sifatida Nokia’ning o‘ziga tegishli Series 30 ishlatiladi. Tizim Opera Mini brauzeriga ega.\nAytilishicha, Nokia 216 xotira kartasi uchun slotga ega. Shuningdek, uning batareyasi bir marta quvvatlantirilganida juda uzoq ishlashga yetadi. Bu ko‘rsatkich bo‘yicha u bugungi kundagi barcha smartfonlardan ustun turadi.\nNokia 216 Hindistonda 37 dollarga sotiladi.\nMicrosoft Nokia’ning oddiy telefonlar ishlab chiqaruvchi bo‘linmasi Xitoy kompaniyasiga sotilgani haqida e’lon qilganiga ko‘p vaqt bo‘ldi. Shu bois ekspertlar taqdim etilgan Nokia 216 Microsoft ishlab chiqargan bu turdagi oxirgi telefon bo‘lishi mumkinligini taxmin qilmoqda.\nBundan tashqari, amerikaliklar Lumia smartfonlarini chiqarishni to‘xtatib, ilgari Nokia tarkibiy qismi bo‘lgan mazkur brenddan voz kechishni rejalashtirmoqda.\nShu bilan birga, kompaniya smartfonlar bozoridan chiqib ketish niyatida emas. Keyingi yil boshida Microsoft Surface brendi ostida yangi “aqlli” uskunalar qatorini chiqara boshlashi kutilmoqda. Smartfonlar uzoq yillardan buyon iOS va Android bilan raqobatga dosh bera olmayotgan Windows Phone tizimida ishlashda davom etadi.", "category": "Texnologiyalar", "title": "Microsoft kutilmaganda yangi Nokia telefonini taqdim etdi", "date": "09/20/2016", "url": "https://daryo.uz/2016/09/20/microsoft-kutilmaganda-yangi-nokia-telefonini-taqdim-etdi/"}
{"content": "“Golos. Deti” loyihasining ikkinchi mavsumida g‘oliblikni qo‘lga kiritgan o‘zbekistonlik 14 yoshli Sabina Musayeva 20-aprel kuni Rossiya Birinchi kanalining “Vecherniy Urgant” ko‘rsatuvida mehmon bo‘ldi.\n\nBoshlovchi Ivan Urgantning savollariga ham hazilomuz tarzda, ham samimiy javob qaytargan Sabina ko‘pchilik muxlislarning e’tirofiga sazovor bo‘ldi.\n“Tanlovdan chetlatishgach, Toshkentga qaytib ketdim. Maktabga bordim, meni bunchalik qo‘llab-quvvatlashlarini kutmagandim. Hamma ajoyib qatnashganimni aytdi. Do‘stlarim ko‘paydi. Bir kuni oqshomda oyim chaqirib, menga finalga chiqish uchun qo‘shimcha saralashda qatnashish imkoni berilgani haqidagi xatni o‘qib berdi. Uzoq vaqt bunga ishonmagandim. Keyin Moskvaga keldik hamda Maksim Fadeyev va jamoamiz bilan uchrashdik.\nQo‘shiqchi bo‘lishga taniqli saksofonchi bo‘lgan bobom yordam bergan. Ilk marta ikki yoshimda arg‘imchoq uchayotib kuylaganman va ovozimni eshitib hayron qolishgan. 11 yoshimdan musiqa maktabiga borganman. Dastlab Merilin Monro qo‘shig‘ini aytgandim, keyin repertuarni o‘zgartirdim. Superyulduz bo‘lishni rejalashtiryapman. Qo‘limdagi bilaguzukni omad keltiradi deb buvim bergan”, − dedi Sabina.", "category": "Madaniyat", "title": "Sabina Mustayeva Birinchi kanalning “Vecherniy Urgant” ko‘rsatuvida mehmon bo‘ldi", "date": "04/21/2015", "url": "https://daryo.uz/2015/04/21/sabina-mustayeva-birinchi-kanalning-vecherniy-urgant-korsatuvida-mehmon-boldi/"}
{"content": "Yangi dastur Android operatsion tizimida ishlaydi va u WeTransfer deb nomlanadi. Uning yordamida 10 gigabaytgacha bo‘lgan ma’lumotlarni boshqalar bilan oson tarzda bo‘lishish mumkin. Bu haqda Phonearena.com sayti ma’lumotiga asoslanib “Parol” nashri xabar berdi.\n\nWeTransfer loyihasi internetda besh yildan beri mavjud va endilikda uning Android dasturi ham ishlab chiqilgan. Uning yordamida fayllar va suratlarni boshqalarga tez hamda oson jo‘natish mumkin.\nDastur interfeysi chiroyli dizaynda va u orqali fayllarni tanlash ham qulay. Fayllar tanlab bo‘lingach, qabul qiluvchining E-mail manzili kiritiladi va fayllar jo‘natiladi. Qabul qiluvchiga WeTransfer serveridan fayllarni yuklab olish uchun link yuboriladi.\nWeTransfer dasturini Google Play’dan bepul yuklab olish mumkin.", "category": "Texnologiyalar", "title": "10 gigabaytgacha bo‘lgan ma’lumotlarni boshqalar bilan oson bo‘lishish dasturi yaratildi", "date": "08/30/2014", "url": "https://daryo.uz/2014/08/30/10-gigabaytgacha-bolgan-malumotlarni-boshqalar-bilan-oson-bolishish-dasturi-yaratildi/"}
{"content": "Barbadoslik qo‘shiqchi Rianna va kanadalik Jastin Biber MTV European Music Awards mukofotini qo‘lga kiritdi, deb xabar beradi mukofot rasmiy sayti. Taqdirlash marosimi 25-oktabr kuni Milanda bo‘lib o‘tdi.\n\nBiber to‘rtta: “Eng yaxshi hamkorlik”, “Eng katta fan-klub”, “Eng yaxshi obraz” va “Shimoliy Amerikadagi eng yaxshi konsert” kategoriyalari bo‘yicha mukofotni qo‘lga kiritdi.\n\nBritaniyalik qo‘shiqchi Ed Shiran jonli chiqish uchun MTV haykalchasini oldi. “Xalqaro shou” kategoriyasi bo‘yicha mukofot ham unga nasib qildi.\nOne Direction guruhidagi inglizlar pop musiqada, ularning Coldplay’dagi yurtdoshlari rokda, amerikalik Lana Del Rey va Niki Minaj – alternativ va xip-xopda eng yaxshi ijrochilar deb tan olindi.", "category": "Madaniyat", "title": "MTV versiyasi bo‘yicha Rianna va Biber eng yaxshi ijrochilar deb topildi", "date": "10/26/2015", "url": "https://daryo.uz/2015/10/26/mtv-versiyasi-boyicha-rianna-va-biber-eng-yaxshi-ijrochilar-deb-topildi/"}
{"content": "28-noyabr, shanba kuni jangarilar Mali shimolidagi tinchlikparvar bazasiga hujum uyushtirdi. Bu haqda xalqaro tashkilotning mamlakatdagi kuchlari vakili Olive Salgado ma’lum qildi, deya xabar beradi “RBK”.\n\n“Baza hududiga to‘rt yoki besh raketa kelib tushdi. Ko‘pchilik odam jarohat olgan”, — deya ta’kidlagan Salgado.\nEslatib o‘tamiz, 20-noyabr kuni jangarilar Mali poytaxti Bamakodagi Radisson mehmonxonasiga hujum qilib, 170 kishini garovga olgan, buning oqibatida 22 kishi halok bo‘lgandi.", "category": "Dunyo", "title": "Jangarilar BMTning Malidagi tinchlikparvar bazasiga hujum qildi", "date": "11/28/2015", "url": "https://daryo.uz/2015/11/28/jangarilar-bmtning-malidagi-tinchlikparvar-bazasiga-hujum-qildi/"}
{"content": "Xitoylik atomsozlar rus hamkorlari bilan XXRda tezkor neytronlar yordamida ishlovchi reaktorli atom energobloklarini qurish borasida hamkorlikni davom ettirishni rejalashtirmoqda. Bu dunyo atom energetikasini rivojlantirishning eng maqbul yo‘nalishlaridan biri hisoblanadi, deb ma’lum qildi Xitoy davlat yadro-energetik texnologiyalar kompaniyasi vakili Yuy Sushen. Bu haqda “RIA Novosti” xabar bermoqda.\n\nTezkor neytronlar orqali ishlovchi reaktorli energobloklar atom energetikasining yoqilg‘i bazasini ahamiyatli darajada kengaytirishi hamda yopiq yadro-yoqilg‘i siklini tashkil etish hisobiga radioaktiv chiqindilarni kamaytirishi mumkin.\nKo‘pchilik mamlakatlarda tezkor neytronlar orqali ishlovchi reaktorlar texnologiyasi mavjud emas, Rossiya esa bu yo‘nalishda dunyoning eng yetakchi davlati hisoblanadi. Xitoy “tezkor” reaktorlarni atom energetikasini rivojlantirish bo‘yicha milliy dasturining asosiy yo‘nalishlaridan biriga aylantirishni rejalashtirmoqda.\nRossiyaning Beloyar atom elektr stansiyasida tezkor neytronlar orqali ishlovchi BN-800 reaktorlarini ishlatishga tayyorgarlik ko‘rish ishlari olib borilmoqda.\n2008-yilda Rossiya va Xitoy o‘rtasida Futszyan Sanmin atom elektr stansiyasining qurilish loyihasi bo‘yicha hamkorlik boshlangan edi. Yadro sanoati bo‘yicha Xitoy davlat korporatsiyasi ushbu obyektning buyurtmachisi hisoblanadi.", "category": "Dunyo", "title": "Xitoy Rossiya bilan “tezkor” yadroviy reaktorlar borasidagi hamkorlikni rivojlantirish istagini bildirdi ", "date": "10/11/2014", "url": "https://daryo.uz/2014/10/11/xitoy-rossiya-bilan-tezkor-yadroviy-reaktorlar-borasidagi-hamkorlikni-rivojlantirish-istagini-bildirdi/"}
{"content": "Silikondan yasalgan bu qurilma Siconi deya nomlanadi. Unga istalgan buyumni yopishtirib qo‘yish mumkin, deyiladi Gizmodo sayti xabarida.\n\nUni avtomobilingiz salonida joylashtirib, ustiga telefon yoki ko‘zoynagingizni qo‘ysangiz, ularni sirpanib tushib ketish havfidan asragan bo‘lasiz.\nShuningdek, Siconi qurilmasini vertikal holatda joylashtirish va unga zarur qog‘ozchalardan tortib, to avtomobil kalitigacha yopishtirib qo‘yish mumkin.\n\nUning 3 xil o‘lchamdagi turi mavjud va eng kattasining narxi 12 dollarni tashkil etadi. Uni suv va sovun yordamida yuvish bilan yopishqoqligini qayta tiklayversa bo‘ladi.", "category": "Texnologiyalar", "title": "Magnit bo‘lmagan, ammo istalgan narsani yopishtirish mumkin bo‘lgan qurilma yaratildi", "date": "07/05/2014", "url": "https://daryo.uz/2014/07/05/magnit-bolmagan-lekin-istalgan-narsani-yopishtirish-mumkin-bolgan-qurilma-yaratildi/"}
{"content": "Tataristonda yo‘lovchi avtobus ishtirokidagi yirik YTH munosabati bilan 2-iyul, yakshanba motam kuni deb e’lon qilindi. Respublika prezidenti Rustam Minnixanov bu haqdagi tegishli farmonni imzoladi, deb xabar beradi “TASS”.\n\nRespublika hukumatiga YTHda halok bo‘lgan va jabrlanganlarning oilalalariga yordam ko‘rsatish bo‘yicha taklif tayyorlash topshirildi. Bosh vazir Aleksey Pesoshin hodisa joyi — Zainskka yo‘l oldi.\nYTH 2-iyul, yakshanba, Toshkent vaqti bilan taxminan soat 02: 40 da ro‘y berdi. “KamAZ” yuk mashinasi bilan to‘qnashgan yo‘lovchi avtobusi ag‘darilib, yonib ketdi. Avtobusda bo‘lgan 28 yo‘lovchidan 14 nafari halok bo‘ldi, 15 kishi jarohatlandi.", "category": "Dunyo", "title": "Tataristonda yo‘lovchi avtobus ishtirokidagi yirik YTH munosabati bilan motam kuni e’lon qilindi", "date": "07/02/2017", "url": "https://daryo.uz/2017/07/02/tataristonda-yolovchi-avtobus-ishtirokidagi-yirik-yth-munosabati-bilan-motam-kuni-elon-qilindi/"}
{"content": "Alisher Navoiy nomidagi O‘zbekiston davlat akademik Katta teatrida Sharof Rashidov qalamiga mansub “Ikki dil dostoni” asari asosida sahnalashtirilgan balet premyerasi bo‘lib o‘tdi. Bu haqda O‘zA xabar berdi.\n\nSharof Rashidovning “Ikki dil dostoni” asari dunyoning ko‘p tillariga tarjima qilingan. Mazkur asar asosida badiiy filmlar suratga olingan. Asar asosida ozarbayjonlik bastakor A.Melikov libretto yaratgan.\n\n“Ikki dil dostoni” baletini O‘zbekistonda xizmat ko‘rsatgan artist, baletmeyster Shavkat Tursunov sahnalashtirgan. Dirijyor O‘zbekiston Respublikasi san’at arbobi Fazliddin Yoqubjonov. Asarda bosh rollarni Nodira Hamroyeva, Doniyor Xasmanov, Ulug‘bek Olimov, Olga Sobirova, Zamir Fazlutov ijro etmoqda.", "category": "Madaniyat", "title": "Sharof Rashidovning “Ikki dil dostoni” asari asosida sahnalashtirilgan balet premyerasi bo‘lib o‘tdi", "date": "11/01/2017", "url": "https://daryo.uz/2017/11/01/sharof-rashidovning-ikki-dil-dostoni-asari-asosida-sahnalashtirilgan-balet-premyerasi-bolib-otdi/"}
{"content": "Misrda qulagan Airbus 321 layneri qurbonlari xotirasiga 1-noyabr, yakshanba Rossiyada umummilliy motam kuni deb e’lon qilindi. Meduza xabariga ko‘ra, tegishli farmon Rossiya prezidenti Vladimir Putin tomonidan imzolangan.\n\nMotam kunida butun Rossiya bo‘ylab davlat bayrog‘i tushirib qo‘yiladi.\nRossiya prezidenti farmonida madaniyat muassasalari va teleradiokompaniyalarga ko‘ngilochar tadbirlarni bekor qilish tavsiya etilgan. Hukumatga esa halok bo‘lganlarning oilalariga yordam ko‘rsatish haqida ko‘rsatma berilgan.\nMetrojet (“Kogalimavia”) aviakompaniyasining Sharm-ash-Shayxdan Sankt-Peterburgga uchayotgan Airbus 321 samolyoti 31-oktabr, shanba kuni havoga ko‘tarilganidan 23 daqiqa o‘tib quladi. Layner bortida 224 kishi bo‘lgan. Hodisa joyida, dastlabki ma’lumotlarga ko‘ra, 100 ga yaqin qurbonning jasadi topilgan.\nAirbus 321’ning bo‘laklari Sinay yarimoroli shimolidan topildi. Misr ma’muriyatining taxminicha, aviahalokatga texnik nosozliklar sabab bo‘lgan.", "category": "Dunyo", "title": "Rossiyada Airbus 321 aviahalokati qurbonlari xotirasiga umummilliy motam e’lon qilindi", "date": "10/31/2015", "url": "https://daryo.uz/2015/10/31/rossiyada-airbus-321-aviahalokati-qurbonlari-xotirasiga-umummilliy-motam-elon-qilindi/"}
{"content": "Afrika Futbol Konfederatsiyasi 2016-yilning eng yaxshi afrikalik futbolchisi nomiga da’vogarlik qiladigan uch nafar nomzod nomini oshkor qildi.\n\nBu yo‘lda Dortmundning “Borussiya” klubi sharafini himoya qilayotgan Pyer-Emerik Obameyang (Gabon), “Liverpul” a’zosi Sadio Mane (Senegal) va “Lester”ning jazoirlik futbolchisi Riyod Mahrez raqobatda bo‘ladi.\nGermaniya Bundesligasida to‘p suradigan Pyer-Emerik Obameyang yangi mavsumdagi 15 ta o‘yinida 16 ta gol urishga muvaffaq bo‘ldi. U o‘tgan mavsum jamoasi uchun jami 49 ta bellashuvda maydonga tushib, 39 ta gol urgandi.\n\nSadio Manega Obameyangning sobiq ustozi Yurgen Klopp murabbiylik qilmoqda. Futbolchi joriy mavsum “Liverpul” safida 16 ta o‘yinda maydonga tushdi va 8 ta gol urdi. O‘tgan mavsumni “Sautgempton” safida o‘tkazib, 37 ta o‘yinda 11 ta gol urgani “Liverpul” rahbariyatining e’tiborini o‘ziga tortgandi.\n\nVa nihoyat jazoirlik Riyod Mahrez haqida. Uning “Lester”i o‘tgan mavsum Angliya chempionligini tantana qildi. Riyod mavsum davomida Premyer-Liga doirasida 37 ta o‘yin o‘tkazib, 17 ta gol urdi. Joriy mavsum esa 17 ta o‘yinda uch bor muvaffaqiyat qozondi.\n\nAfrika Futbol Konfederatsiyasi ma’lumotiga ko‘ra, 2016-yilning eng yaxshi futbolchisi nomi 5-yanvar kuni e’lon qilinadi. Ma’lumot uchun, Afrikada ketma-ket 4 yil Yaya Ture eng yaxshi futbolchi deb tan olinganidan keyin, 2015-yil bu sovrin Pyer-Emerik Obameyangga nasib qilgandi. O‘tgan mavsum Yaya Ture ikkinchi, Andre Ayyu uchinchi bo‘lgan.", "category": "Sport", "title": "Pyer-Emerik Obameyang, Sadio Mane va Riyod Mahrez Afrikada yil o‘yinchisi bo‘lish uchun kurash olib boradi", "date": "12/23/2016", "url": "https://daryo.uz/2016/12/23/pyer-emerik-obameyang-sadio-mane-va-riyod-mahrez-afrikada-yil-oyinchisi-bolish-uchun-kurash-olib-boradi/"}
{"content": "Moskvada liftda yosh ayolga tegajoqlik qilgan o‘zbekistonlik qo‘lga olindi. Bu haqda “Moskva” shahar yangiliklari agentligi ma’lum qildi.\n\n29 yashar moskvalik ayol notanish erkak bilan liftda ko‘tarilayotganda unga erkak tegajoqlik qilgan.\nShunda ayol erkakni itarib yuborib, kvartirasi joylashgan 16-qavatda liftdan chiqqan. Notanish erkak esa tepaga ko‘tarilgan. Ayol shu yerning o‘zida politsiyachilarni chaqirgan.\nYetib kelgan tezkor guruh ayol tomonidan ishora qilingan erkakni qo‘lga oldi. U 35 yashar O‘zbekiston fuqarosi bo‘lib chiqdi.\nYuz bergan hodisa yuzasidan tekshiruv o‘tkazilmoqda, jinoyat ishi ochish masalasi ko‘rib chiqilmoqda.", "category": "Dunyo", "title": "Moskvada liftda yosh ayolga tegajoqlik qilgan o‘zbekistonlik qo‘lga olindi", "date": "08/01/2018", "url": "https://daryo.uz/2018/08/01/moskvada-liftda-yosh-ayolga-tegajoqlik-qilgan-ozbekistonlik-qolga-olindi/"}
{"content": "Bugun, 26-avgust kuni O‘zbekiston milliy domen zonasida ro‘yxatdan o‘tgan domenlar soni 29 mingdan oshdi. Bu haqda “Infocom.uz” xabar bermoqda.\n\nDomenlar soni 11-fevral kuni 26 mingga, 8-aprel kuni 27 mingga va 9-iyun kuni 28 mingga yetgan edi.\nDomenlar o‘sish sur’atini kuzatib boruvchi tahlilchilar ularning oxirgi olti yildagi soni haqida “Infocom.uz” saytidagi jadval orqali ma’lumot olishi mumkin.", "category": "Texnologiyalar", "title": "UZ zonasida ro‘yxatdan o‘tgan domenlar soni 29 mingdan oshdi", "date": "08/26/2016", "url": "https://daryo.uz/2016/08/26/uz-zonasida-royxatdan-otgan-domenlar-soni-29-mingdan-oshdi/"}
{"content": "2019-yilning 6 oyida Samarqandga dunyoning 156 mamlakatidan 274 ming sayyoh kelgan. Bu haqda viloyat turizmni rivojlantirish departamenti ma’lum qildi.\n\nHisob-kitoblarga qaraganda, xorijlik har bir sayyoh bir kunda o‘rtacha 100 dollardan qoldirmoqda. Yevropa va Uzoq Sharqdan kelgan turistlar esa 150-160 dollar mablag‘ sarflamoqda.\nUlarning Samarqandda qolishi o‘rtacha ikki kunni tashkil etadi.\n2022-yilga borib viloyatda kamida 2 million turistni qabul qilish va ularning bu yerda 3-4 kun bo‘lishini ta’minlash ko‘zda tutilgan.", "category": "Mahalliy", "title": "Samarqandda sayyohlar bir kunda o‘rtacha 100 dollar sarflamoqda", "date": "08/03/2019", "url": "https://daryo.uz/2019/08/03/samarqandda-sayyohlar-bir-kunda-o%ca%bbrtacha-100-dollar-sarflamoqda/"}
{"content": "Shvetsiyaning yuqori texnologiyalarga ixtisoslashgan kompaniyasi o‘z xodimlariga mikrochiplar o‘rnatdi, deya xabar bermoqda “Korrespondent.net”.\n\nGuruch donasi kattaligidagi mayda RFID (radio-frequency identification) chipi oddiy qo‘l harakati bilan ofisga ruxsatnomasiz kirish, kserokopiya qurilmalaridan foydalanish, oshxonada tushlik uchun pul to‘lash imkonini beradi.\nYana 700 ishchi bunday chipni o‘z terisi ostiga kiritish istagini bildirdi, biroq ular biroz kutishiga to‘g‘ri keladi. Ofis markazining rasmiy ochilish kunida kompaniya dirktori ham bunday chipni o‘ziga o‘rnattirdi.", "category": "Texnologiyalar", "title": "Shvetsiyada ofis xodimlariga mikrochiplar o‘rnatildi", "date": "01/31/2015", "url": "https://daryo.uz/2015/01/31/shvetsiyada-ofis-xodimlariga-mikrochiplar-ornatildi/"}
{"content": "2017-yilning sentabr oyida Apple bir nechta qurilmalarni, masalan, iPhone, Apple Watch va AirPod’larni simsiz ravishda zaryadlash imkonini beruvchi AirPower zaryad stansiyasining chiqarilishi haqida e’lon qilgandi. Bu haqda “Hi-tech” xabar berdi.\n\nQi standartidagi Ikkita qurilmani zaryadlovchi uskuna allaqachon bozorga chiqqan, lekin ular Apple Watch’ni zaryad qila olmaydi — soat standartning mos kelmaydigan talqini yordamida quvvatlanadi.\nApple o‘z imkoniyatlarini haddan ortiq yuqori baholagan: e’lon qilinganidan bir yil o‘tib, AirPower chiqmagan va u haqidagi barcha havolalar kompaniya saytidan o‘chirilgan. Shunday bo‘lsa-da Gongkongning ChargerLAB Twitter-akkaunti qurilma tez orada do‘kon peshtaxtalarida paydo bo‘lishi mumkinligini ma’lum qilgan.\nMa’lumotlarga ko‘ra, AirPower’ni bozorga chiqishi ko‘plab texnik muammolar sababli to‘xtatilgan. 2018-yilning kuz oylarida AirPower’ni ishlab chiqarish 2019-yilning birinchi choragida amalga oshirilishi ma’lum qilingan.", "category": "Texnologiyalar", "title": "OAV: Apple kompaniyasi AirPower quvvatlovchi stansiyasini ishlab chiqarishni boshladi", "date": "01/15/2019", "url": "https://daryo.uz/2019/01/15/oav-apple-kompaniyasi-airpower-quvvatlovchi-stansiyasini-ishlab-chiqarishni-boshladi/"}
{"content": "Yaponiya bosh vaziri Sindzo Abe 24-oktabr, shanba kuni O‘zbekistonda rasmiy tashrif bilan bo‘ladi. U “Jahon” axborot agentligiga bergan intervyusida mazkur tashrifning ikki mamlakat o‘rtasidagi aloqalarni mustahkamlashdagi ahamiyatiga alohida e’tibor qaratdi, deya xabar beradi “Gazeta.uz”.\n\n“Oradan to‘qqiz yil o‘tib Yaponiya bosh vazirining O‘zbekistonga rasmiy tashrifi amalga oshishidan benihoyat mamnunman. Prezident Islom Karimov bilan uchrashuvimiz chog‘ida siyosat, iqtisodiyot va madaniyatga oid keng ko‘lamdagi masalalarni batafsil muhokama etish niyatidaman”, — deya ta’kidlagan Sindzo Abe.\nBosh vazir O‘zbekiston Markaziy Osiyo mintaqasi taraqqiyoti va barqarorligida muhim o‘rin tutadigan yirik davlat ekanligiga urg‘u berdi. “Buni inobatga olib, O‘zbekiston bilan nafaqat ikki tomonlama munosabatlarni mustahkamlash, balki mintaqa uchun umumiy bo‘lgan transport, logistika, suv ta’minoti, elektr energiyasi, narkosavdoga qarshi kurash hamda davlat chegaralarini qo‘riqlash masalalarini hal etish borasida hamkorlikni davom ettirishni maqsad qilganmiz”, — deydi Sindzo Abe.\nSavdo va iqtisodiy sohadagi aloqalarga kelganda, bosh vazir yapon kompaniyalari O‘zbekiston sanoatini diversifikatsiya qilishga salmoqli hissa qo‘shayotgan avtobuslar va yuk transporti ishlab chiqarish, kimyoviy o‘g‘itlar zavodi qurilishi, axborot texnologiyalarini rivojlantirish kabi qator loyihalarda ishtirok etayotganini bildirdi. Shu bilan birga, O‘zbekistonning ulkan salohiyatini hisobga olgan holda, “ikki davlat o‘rtasida savdo-iqtisodiy munosabatlarni rivojlantirish uchun katta imkoniyatlar borligi”ni qayd etdi.\nYaponiya bosh vaziriga tashrif davomida yapon iqtisodiyoti vakillaridan iborat katta delegatsiya hamrohlik qiladi. “Delegatsiyaning kelishi O‘zbekistonga yapon kompaniyalari kirib borishi, faoliyatini oldinga siljishiga ko‘mak beradi. Yapon texnologiyalari va tajribasi esa O‘zbekiston taraqqiyotida muayyan darajada qo‘l kelishiga umid qilaman”, — deya ta’kidlagan bosh vazir.", "category": "Mahalliy", "title": "Sindzo Abe: O‘zbekistonga tashrif tarixiy aloqalarimiz yanada mustahkamlanishiga xizmat qiladi", "date": "10/24/2015", "url": "https://daryo.uz/2015/10/24/sindzo-abe-ozbekistonga-tashrif-tarixiy-aloqalarimiz-yanada-mustahkamlanishiga-xizmat-qiladi/"}
{"content": "O‘zbekiston Milliy teleradiokompaniyasining “Toshkent” telekanalida 25-dekabr kuni soat 21:00 da “Yordamga muhtoj ‘Tez yordam’” nomli ko‘rsatuv efirga uzatildi. Bu haqda “Daryo”ga telekanaldagi manba xabar berdi.\n\nKo‘rsatuvda sog‘liqni saqlash tizimida yaratilgan imkoniyatlardan oqilona foydalanish o‘rniga tibbiyot xodimlarining vazifa va burchlarini suiste’mol qilishi holatlari tanqid ostiga olingan.\n“Toshkent” teleradiokanali xodimlari tomonidan tayyorlangan ushbu ko‘rsatuv bugun, 26-dekabr kuni soat 21:40 da “O‘zbekiston” telekanali orqali ham efirga uzatilishi ko‘zda tutilgan.", "category": "Mahalliy", "title": "“Toshkent” telekanalida sog‘liqni saqlash tizimidagi muammolarga bag‘ishlangan ko‘rsatuv efirga uzatildi", "date": "12/26/2014", "url": "https://daryo.uz/2014/12/26/toshkent-telekanalida-sogliqni-saqlash-tizimidagi-muammolarga-bagishlangan-korsatuv-efirga-uzatildi/"}
{"content": "Microsoft kompaniyasi 7-avgust kuni Windows Phone Store internet do‘konidagi dasturlar soni 300 mingga yetgani haqida ma’lumot tarqatdi. Bu haqda Phonearena.com sayti ma’lumotiga asoslanib “Parol” nashri xabar berdi.\n\n2013-yilning dekabrida Windows Phone Store’dagi dasturlar soni 200 mingni tashkil etar edi. Bu ko‘rsatkich joriy yilning aprel oyida 250 ming bo‘lgan. Bundan kelib chiqadiki, har 4 oyda Windows Phone Store’dagi dasturlar soni 50 mingga ko‘paymoqda.\nShuningdek, Microsoft ma’lumotiga ko‘ra, shu paytgacha Windows Phone Store orqali 4 milliarddan martadan ortiq dastur va o‘yinlar yuklab olingan.\nAlbatta bu ko‘rsatkichlarni App Store yoki Google Play bilan solishtirib bo‘lmaydi. Biroq Windows Phone operatsion tizimida dasturlar kamligidan noliydiganlar uchun bu yetarli raqamlar bo‘la oladi.", "category": "Texnologiyalar", "title": "Windows Phone Store internet do‘konidagi dasturlar soni 300 mingga yetdi", "date": "08/09/2014", "url": "https://daryo.uz/2014/08/09/windows-phone-store-internet-dokonidagi-dasturlar-soni-300-mingga-yetdi/"}
{"content": "Koreya Respublikasidagi Amerika qo‘shinlari KXDRga zarba berish uchun imkoniyatlarini mustahkamlashi kerak. Bu haqda Seuldagi xavfsizlik bo‘yicha telekonferensiyada AQShning Janubiy Koreyadagi harbiy kontingenti qo‘mondoni general Vinsent Bruks ma’lum qildi, deb yozadi “TASS”.\n\n“Kim Chen In o‘z mamlakatini qanday yo‘nalishda yetaklab borayotgani aniq-ravshan, u AQShga xavf solishi mumkin bo‘lgan hamda tiyib turish maqsadlarida ham, ‘majbur qilish diplomatiyasi’ olib borish uchun ham qo‘llanilishi mumkin bo‘lgan to‘la-to‘kis arsenalni yaratish niyatida”, — deb hisoblaydi u.\nBruks so‘zlariga ko‘ra, Pxenyanning mobil platformadagi mingdan ortiq ballistik raketalari bor, shuningdek, u qit’alararo yangi raketalarni uchirish bilan tahdid qilmoqda.\n“Bu yerda oddiy mudofaa yetarli emas. Agar biz kamonchilarni o‘ldira olmasak, barcha o‘qlarni tuta olmaymiz”, — dedi u. General ta’kidlashicha, Janubiy Koreyada aholi yuqori zichlikda joylashgani uchun, Shimoliy Koreyaning birgina raketasi ham dahshatli talafot yetkazishi mumkin. Shu tufayli, uning fikricha, Janubda raketaga qarshi mustahkam mudofaa tizimini yaratish va zarba salohiyatini o‘stirish kerak.", "category": "Dunyo", "title": "Janubiy Koreyadagi AQSh qo‘shinlari KXDRga zarba berish uchun imkoniyatlarni kuchaytirmoqchi", "date": "02/10/2017", "url": "https://daryo.uz/2017/02/10/janubiy-koreyadagi-aqsh-qoshinlari-kxdrga-zarba-berish-uchun-imkoniyatlarni-kuchaytirmoqchi/"}
{"content": "Bir muddat ilgari taniqli so‘z ustasi Obid Asomov “Diydor aziz” saytida chop etilgan intervyusida Avaz Oxunning konsert dasturida kulmaganini tan olgan edi. Bunga javoban Avaz Oxun quyidagilarni aytgandi:\n\n“Bilasizmi so‘z ustalarini, ya’ni hamkasblarimni kuldirish qiyin. Chunki ular latifalarimizni eshitib, kamchilik va yutuqlarni tahlil qiladi. Maza qilib kulish uchun konsertga so‘z ustasi, ‘mutaxassis’ bo‘lib emas, tomoshabin bo‘lib tushish kerak. Shunda odam dam olib, maza qilib kuladi. Biz ham repetitsiya jarayonida uncha-muncha hazillarimizga kulmaymiz. San’atkor hamkasbining gaplariga kulmasa-da, yuziga, nomiga bo‘lsa-da, tabassum yugurmasa-da, shu yerini boplabdi, topib gapiribdi deya tan berishi mumkin. Umuman olganda, tan olaman, so‘z ustalarini kuldirish oson emas. Mana men yaqinda ‘Handalak’chilarning konsertiga tomoshabin sifatida tushdim va yaxshi madaniy hordiq chiqardim, yurakdan yayrab kuldim”.\n“Shok.uz” saytining ta’kidlashicha, uning javobiga muxlislar Obid Asomovdan fikr olishni so‘ragan. Nashr xodimlari undan quyidagicha javob olgan:\n\n“Birinchidan, bu tanqid emas! Avaz Oxunning o‘z muxlislari va shinavandalari bor. Men o‘zimning shaxsiy fikrimni bildirdim, xolos. O‘zbekistonda qiziqchilarni barmoq bilan sanasang, o‘nta barmoqdan uchtasi ortib qoladi. Men aytmoqchi bo‘lgan fikr shuki, qiziqchi shu zamonda yashagani uchun shu kungi hayotga o‘z munosabatini bildirishi kerak. Ya’ni kulgu faqat kulgu emas, kosa tagida nimkosa deganlaridek bir muammoni ko‘tarib chiqishi jamiyatdagi ba’zi kamchiliklarni yo‘q qilishga yordam berishi kerak, deb o‘ylayman. Yana qaytaraman, qiziqchi ko‘paysa, men faqat xursand bo‘laman. Chunki 31 millionlik O‘zbekistonda haqiqiy kulgu ustasi o‘ntaga ham yetmaydi, bu juda oz! Hamma hamkasblarimga omad!”.", "category": "Madaniyat", "title": "Obid Asomov Avaz Oxunga javob qaytardi", "date": "06/21/2016", "url": "https://daryo.uz/2016/06/21/obid-asomov-avaz-oxunga-javob-qaytardi/"}
{"content": "2015-yilning 18-may kuni Bryussel shahriga tashrif buyurgan O‘zbekiston Respublikasi tashqi ishlar Vaziri Abdulaziz Kamilov boshchiligidagi delegatsiya Yevropa Komissiyasi vitse-prezidenti, YeIning Energetika ittifoqi masalalari bo‘yicha komissari Marosh Shevchovich bilan uchrashdi, deb xabar bermoqda TIV matbuot xizmati.\n\nUchashuvda O‘zbekiston Respublikasi Prezidenti Islom Karimovning 2011-yil yanvar oyida Bryussel shahriga tashrifi doirasida imzolangan energetika sohasida hamkorlik bo‘yicha O‘zbekiston va YeI o‘rtasida o‘zaro tushunish to‘g‘risidagi Memorandumni amalga oshirish jarayoni muhokama qilindi.\nTa’kidlanganidek, mazkur hujjat ushbu yo‘nalishdagi hamkorlikka yangi turtki bo‘ldi. Hozirgi kunda qator yetakchi Yevropa kompaniyalari mamlakatimizda investitsion loyihalarni amalga oshirishda hamda energetika tizimi obyektlarini qurish, rekonstruksiya va modernizatsiya qilish bo‘yicha tender jarayonlarida ishtirok etmoqda.\nO‘zbekistonda 2015−2019-yillarda energetika sohasini tarkibiy o‘zgartirish, ishlab chiqarishni modernizatsiya va diversifikatsiya qilishni ta’minlash bo‘yicha qiymati 38 mlrd. AQSh dollari bo‘lgan 870 ta yirik loyihalarni amalga oshirish ko‘zda tutilgan davlat dasturi qabul qilinganligi to‘g‘risida Yevropa tomoniga ma’lumot berildi.\nUchrashuvda ba’zi mintaqaviy muammolar yuzasidan ham fikr almashildi.", "category": "Mahalliy", "title": "O‘zbekiston tashqi ishlar vaziri Yevrokomissiya vitse-prezidenti bilan uchrashdi", "date": "05/18/2015", "url": "https://daryo.uz/2015/05/18/ozbekiston-tashqi-ishlar-vaziri-yevrokomissiya-vitse-prezidenti-bilan-uchrashdi/"}
{"content": "Instagram tarmog‘ida eng birinchi e’lon qilingan postlarni topish imkoniyati mavjud. Bu haqda “Vc.ru”da ma’lum qilindi.\n         View this post on Instagram            \nA post shared by Mike Krieger (@mikeyk) on Jul 16, 2010 at 10:26am PDT\nMa’lum qilinishicha, birinchi surat 2010-yil 16-iyulda San-Fransisko vaqti bilan soat 10:26 da e’lon qilingan. Surat Instagram asoschilaridan biri Mayk Kriger tomonidan olingan. Suratda San-Fransiskodagi DogPatch Labs biznes-inkubatorining derazasidan ko‘rinib turgan yaxtalar to‘xtash joyi aks etgan.\nQayd etilishicha, dastlabki postlarda harfli belgilar bo‘lgan, keyinchalik tizim har bir postga harfli-raqamli ketma-ketlik berishni boshlagan. Shu tariqa tarmoqda dastlabki postlar topilgan. Ba’zi postlar o‘chirilgan, boshqalarida esa suratning o‘zi ko‘rinmayapti, biroq ko‘plab suratlar to‘qqiz yildan so‘ng ham saqlanib qolgan.\nIjtimoiy tarmoq asoschisi Kevin Sistrom tomonidan 2010-yil 20-iyulda e’lon qilingan postda Instagram yaratilgan ofisning surati aks etgan.\n         View this post on Instagram            \nA post shared by Kevin Systrom (@kevin) on Jul 19, 2010 at 3:23pm PDT\nInstagram’dagi dastlabki suratlardan birida tarmoq asoschining o‘zi ham aks etgan. Surat Sistromning yaxshi ko‘rgan qizi Nikol tomonidan e’lon qilingan va unda Schmidt’s geotegi aks etgan. Bu San-Fransiskoda joylashgan va ayni vaqtda yopilgan restoranning nomi. Besh yildan so‘ng Nikol Sistromning rafiqasi bo‘lgan va Instagram boshqaruvidan o‘rin olgan.\n         View this post on Instagram            \nA post shared by Nicole Systrom (@nicole) on Jul 20, 2010 at 4:36am PDT\n2012-yilning aprel oyida Instagram Facebook tomonidan sotib olingan. 2018-yilga kelib, ro‘yxatdan o‘tgan foydalanuvchilar soni bir milliarddan oshgan.", "category": "Texnologiyalar", "title": "Instagram’da e‘lon qilingan birinchi surat topildi", "date": "10/03/2019", "url": "https://daryo.uz/2019/10/03/instagramda-elon-qilingan-birinchi-surat-topildi/"}
{"content": "Rossiyada bir sutkada koronavirusga chalinish bo‘yicha 1 667 ta holat qayd etildi, deb xabar bermoqda Meduza. Mamlakatda kasallikka chalinganlarning umumiy soni 13 584 kishiga yetdi.\n\nXabarda aytilishicha, kasallanganlarning aksariyati Moskva shahri (1 030), Moskva (152), Sankt-Peterburg (80), Nijegorodsk (33), Bryansk (26) viloyatlari, shuningdek, Dog‘istondan (26).\nSo‘nggi sutka davomida virusdan 12 kishi vafot etdi va mamlakatda koronavirusdan vafot etganlar soni 106 kishiga yetdi. Tuzalganlar soni esa 1 045 kishini tashkil qilmoqda.\nAvvalroq Rossiya Federal tibbiy-biologik agentligi rahbari, sobiq sog‘liqni saqlash vaziri Veronika Skvorsova mamlakatda COVID-19 koronavirusi infeksiyasi 10-14 kundan keyin o‘zining eng yuqori cho‘qqisiga chiqishini ma’lum qilgan edi.\nShuningdek, Moskva meri Sergey Sobyanin shaharda kasallar soni ortayotgani va shahar aholisi tomonidan “o‘zini yakkalash” qoidalari buzilayotgani sababli qattiqroq choralar ko‘rishga qaror qilgan.\nMavzuga doir:", "category": "Dunyo", "title": "Rossiyada bir sutkada koronavirusga chalinish bo‘yicha 1 667 ta holat qayd etildi", "date": "04/11/2020", "url": "https://daryo.uz/2020/04/11/rossiyada-bir-sutkada-koronavirusga-chalinish-boyicha-1-667-ta-holat-qayd-etildi/"}
{"content": "Samarqandning Urgut tumanida tibbiy tekshiruvlardan o‘z vaqtida o‘tkazilmagan, aniq tashxis qo‘yilib vaqtida kerakli jarrohlik amaliyoti o‘tkazilmagan homilador ayolning bolasi nobud bo‘ldi, deb xabar bermoqda Oliy Sud matbuot xizmati.\n\nMa’lum bo‘lishicha, Nodira (ism-familiyalar o‘zgartirilgan) belida kuchli og‘riq turgach, “tez yordam”da soat 09:00 da tug‘ruqxonaga olib kelinadi. Navbatchi shifokor ayolning qon bosimini o‘lchab, ahvoli yaxshi ekanligini aytadi va u tug‘ruq majmuasiga olib ketiladi. Qabul bo‘limida ham ayol obdon ko‘rikdan o‘tkaziladi so‘ng tug‘ruq zaliga olib chiqilgan.\nU yerda homilador ayolning ahvoli og‘irlashgan, ammo zarur choralar ko‘rilmagan.O‘sha kuni birinchi navbatchi vrach sifatida tug‘ruq majmuasi akusher-ginekologi Shukur Nizomov ishlayotgan bo‘lgan.\nNodirani tug‘ruq zaliga chiqarishgach, ayolda og‘riq yanada kuchayadi. Soat 23:40 da tug‘ruq doyasi uni tekshirib ko‘rib, o‘z bilimi va tajribasi asosida maslahat bergan. Ammo Nodiraning ahvoli yengil tortmagach, doya N.Eshmamatova hamshira Muazzam opani yordamga chaqiradi. Muazzam opa Nodiraning yoniga kelib, qornining yuqori qismidan pastga qarata qo‘li bilan itargan. Bundan ham biron-bir natija bo‘lmaydi. Shundan so‘ng ular ayolga yurib ko‘rishni tavsiya qilgan.\nYura boshlagach, Nodiraning ahvoli yaxshi tomonga o‘nglanish o‘rniga oshqozonida qattiq og‘riq qo‘zg‘alib, yuragi siqilib, bezovtaligi kuchayadi. Egilib, emaklab qolgan kelinining ahvolini ko‘rgan O‘g‘iloy opa chidayolmaydi. Doya N.Eshmamatovadan tezda vrachni chaqirib kelishni so‘raydi.\nShukur Nizomov bemorni tekshirib, oshqozondagi og‘riq tug‘ruq bilan bog‘liqligi, tug‘ruqdan keyin o‘tib ketishini aytadi. Dard kelmagani uchun Nodira qanchalik harakat qilmasin, yengillasholmaydi. Soat 03:30 da tug‘ruq doyasi uchinchi navbatchi shifokor, akusher-ginekolog D. Fozilovani chaqirishiga to‘g‘ri keladi. Ammo D.Fozilova kelgandan so‘ng ham ayol tabiiy yo‘l bilan farzandini dunyoga keltirolmaydi.\nBemorni qabul qilib, javobgarlik zimmasida turgan Shukur Nizomov esa, tug‘ruq zalida ertalab soat beshlarda paydo bo‘ladi. U azob chekayotgan ayolning ah­volini ko‘rib, “Harakat qil, bolangni qiynayapsan” deydi, xolos. Bemorning ahvoli esa, tobora og‘irlashayotgandi. Shundan so‘ng UTT shifokorini chaqirishga majbur bo‘ladi. Mutaxassis shifokor homila yurak urishi juda sust ekanini aytadi.\nSudda ish mazmunan ko‘rish jarayonida jabrlanuvchi, guvohlar hamda ekspertiza byurosi mutaxassislarining ko‘r­satmalari eshitildi, ekspertiza xulosalari chuqur o‘rganildi.\nGuvoh, akusher-ginekolog D.Fozilovaning sudda ko‘rsatma berishicha, shifokor Sh.Nizomov soat olti-yu yigirmalarda unga qo‘ng‘iroq qilgan va N.Nosirovani operatsiya qilish lozimligini aytgan. Kesarcha kesish jarrohlik amaliyoti amalga oshirilgan. Ammo chaqaloqda antinotal o‘lim kuzatilgan.\nSudda so‘ralgan guvoh Sh.Nazarqulovaning ko‘rsatmasiga qaraganda, u tug‘ruq majmuasi neontolog vrachi sifatida kesarcha kesish operatsiyasida ishtirok etgan. Operatsiyadan oldin shaxsan o‘zi tekshirganda homilaning yurak urishi eshitilmagan.\nSamarqand viloyat sud-tibbiy ekspertiza byurosining Ј-37-sonli komissiyaviy ekspertiza xulosasida tuman tug‘ruq majmuasi akusher-ginekologi Sh.Nizomov tomonidan N.Nosirovaga amaldagi milliy standartga mos ravishda tekshiruvlar to‘liq hajmda, o‘z vaqtida o‘tkazilmagani, aniq tashxis qo‘yilmagani chaqaloqning vafot etishiga sabab bo‘lgani qayd etilgan.\nSudda viloyat sud-tibbiy ekspertiza byurosi “Qayta, komission va kompleks ekspertizalar” bo‘limi mudiri lavozimida ishlovchi guvoh E.Abdumutalovning ham ko‘rsatmasi eshitildi. Uning aytishicha, N.Nosirovaga to‘g‘ri tashxis qo‘yilmagan, zarur tibbiy tekshiruvlar to‘liq o‘tkazilmagan, laboratoriya va UTT tekshiruvlari vaqtida bajarilmagan, terapevt ko‘rigi o‘tkazilmagan.\n“Me’yorida joylashgan yo‘ldoshning qisman o‘tkir ko‘chishi” tashxisi ertalab soat 6:20 da qo‘yilgan. Shu zahotiyoq shoshilinch ravishda jarrohlik amaliyoti o‘tkazilishi lozim bo‘lsa ham, lekin bu amaliyot oradan qirq daqiqa o‘tib, bajarilgan. Chaqaloqqa shoshilinch reanimatsion yordam ko‘rsatilmagan.\nSudda jabrlanuvchi N.Nosirova esa bir nafar qizi borligi, tug‘ilajak farzandi esa, kutganidek o‘g‘il bo‘lgani, endi jarrohlik amaliyotidan so‘ng farzand ko‘rolmasligini aytgan.\nSud sudlanuvchi Sh.Nizomovni Jinoyat kodeksining 116-moddasi 3-qismi bilan aybdor deb topdi. Unga nisbatan Jinoyat kodeksining 45-moddasini qo‘llab, uch yil tibbiyot muassasalarida akusher-ginekolog shifokor vazifasida, shuningdek, mansabdor, moddiy javobgar shaxs lavozimlarida ish­lash huquqidan mahrum etib, ikki yil olti oy muddatga ozodlikdan mahrum qilish to‘g‘risida hukm chiqardi.\nSh.Nizomovga nisbatan qo‘llanilgan “munosib xulq-atvorda bo‘lish haqidagi tilxat” ehtiyot chorasi bekor qilinib, u sud zalida qamoqqa olingan.", "category": "Mahalliy", "title": "Samarqandda shifokorning aybi bilan homilador ayolning bolasi nobud bo‘ldi. U endi farzand ko‘rolmaydi", "date": "07/09/2019", "url": "https://daryo.uz/2019/07/09/samarqandda-shifokorning-aybi-bilan-homilador-ayolning-bolasi-nobud-boldi-u-endi-farzand-korolmaydi/"}
{"content": "Futbol bo‘yicha Ispaniya La Ligasining 15-turi doirasida 1-dekabr, yakshanba kuni 5 ta bellashuv nihoyasiga yetdi.\n\nTurning markaziy uchrashuvida Ernesto Valverde qo‘l ostidagi Kataloniyaning “Barselona” klubi Madridda Diyego Simeone boshqaruvidagi “Atletiko” jamaosiga qarshi maydonga tushdi.\nTo‘qnashuvdagi yagona golga “ko‘k-anorranglilar” yetakchisi Lionel Messi 88-daqiqada mualliflik qildi.\nShu tariqa “Barselona” mehmonda kechgan bahsda “Atletiko”ni kichik hisobda mag‘lubiyatga uchratdi va 3 ochkoga ega bo‘ldi.\nMazkur g‘alabadan so‘ng kataloniyaliklar ochkolari sonini 31 taga yetkazib oldi va musobaqa jadvalida pehsqadamga aylanib oldi. 6-o‘rinda borayotgan “Atletiko” hisobida esa 25 ochko mavjud.\nLa Liga\n15-tur bahslari\n1-dekabr, yakshanba\nGol: 1:0 — 63 Diyego Karlos\nGollar: 1:0 — 41, penalti Raul Garsiya, 2:0 — 83 Berchiche\nGollar: 1:0 — 20, penalti Roka, 1:1 — 46 Ruben Garsiya, 1:2 — 49 Chimi Avila, 1:3 — 84 Monkayola, 1:4 — 90, penalti Roberto Torres, 2:4 — 90 Kalyeri\nGollar: 1:0 — 54 Kabrera, 2:0 — 60, penalti Molina, 3:0 — 67 Anxel Rodriges, 4:0 — 78 Timor\nGol: 0:1 — 86 Messi", "category": "Sport", "title": "La Liga. Messining goli “Barselona”ga “Atletiko” ustidan g‘alaba keltirdi (video)", "date": "12/02/2019", "url": "https://daryo.uz/2019/12/02/la-liga-messining-goli-barselonaga-atletiko-ustidan-galaba-keltirdi-video/"}
{"content": "Brending sohasidagi Interbrand konsalting agentligi 100 ta eng qimmat kompaniyalarning Best Global Brands 2018 ro‘yxatini e’lon qildi.\n\nDunyoning yetakchi brendlari beshligi qatoriga Apple, Google, Amazon, Microsoft va Coca-Cola kirgan.\nLyuks klassidagi kiyimlar segmentida birinchi o‘rinni Louis Vuitton fransuz moda uyi egallagan. Undan keyingi o‘rinlardan Chanel va Hermes o‘rin olgan. Gucci 39-o‘ringa joylashgan.", "category": "Texnologiyalar", "title": "Dunyodagi eng qimmat lyuks brend nomi ma’lum qilindi", "date": "10/04/2018", "url": "https://daryo.uz/2018/10/04/dunyodagi-eng-qimmat-lyuks-brend-nomi-malum-qilindi/"}
{"content": "2013-yilda respublikamizda aholini ichimlik suvi bilan ta’minlash uchun 1850 kilometr suv tarmog‘i qurilishiga 213 milliard so‘m yoki Markaziy bank kursi bo‘yicha 97 million AQSh dollariga teng mablag‘ sarf qilindi, deb xabar bermoqda UzDaily.\n\nKonstitutsiyaning 21 yilligiga bag‘ishlangan tantanali yig‘inda chiqish qilgan Islom Karimov o‘z nutqida bu haqda aytib o‘tgan. “Joriy yilda 213 milliard so‘m mablag‘ hisobidan 1 ming 850 kilometrga yaqin suv tarmog‘i tortilib, 1 million 370 ming nafar aholining suv ta’minoti yaxshilandi”, — deya ta’kidladi Prezident.\nShu bilan birga, Andijon, Buxoro, Navoiy, Surxondaryo, Farg‘ona viloyatlarida, Samarqand, Buxoro, Termiz, Qo‘qon shaharlarida ayni shu maqsadda 96 million dollar qiymatidagi 8 ta yirik investitsiya loyihasi amalga oshirilmoqda. Bu esa 365 ming aholi uchun ichimlik suvi ta’minotini, shuningdek, oqava suv tarmoqlarini yaxshilash imkonini beradi.", "category": "Mahalliy", "title": "2013-yilda aholini ichimlik suvi bilan ta’minlash uchun 213 milliard so‘m sarflandi", "date": "12/08/2013", "url": "https://daryo.uz/2013/12/08/2013-yilda-aholini-ichimlik-suvi-bilan-taminlash-uchun-213-milliard-som-sarflandi/"}
{"content": "O‘rtachirchiq tumanida mast holatda bir-biriga pichoq bilan jarohat yetkazgan ikki erkak kasalxonaga yotqizildi, deb xabar berdi IIV Jamoatchilik va OAV bilan aloqalar boshqamasi.\n\n25-aprel kuni Toshkent viloyatining O‘rtachirchiq tumani O‘rtasaroy ko‘chasida yashovchi M.A. va Yuqorichirchiq tumani Surakent qo‘rg‘onida yashovchi N.Tlar O‘rtachirchiq tumani “Mustaqillik” mahallasida, mast holda o‘zaro janjal tufayli bir-birlariga pichoq bilan tan jarohati yetkazgan.\nNatijada M.A va N.Tlar kasalxonaga yotqizilgan. Holat yuzasidan jinoyat ishi qo‘zg‘atilib, tergov harakatlari olib borilmoqda.", "category": "Mahalliy", "title": "O‘rtachirchiq tumanida ikki erkak mast holatda bir-birini pichoqladi", "date": "04/26/2019", "url": "https://daryo.uz/2019/04/26/ortachirchiq-tumanida-ikki-erkak-mast-holatda-bir-birini-pichoqladi/"}
{"content": "Rossiyalik reper Timati do‘ppi va chopon kiyib do‘mbira chaldi, deb xabar bermoqda “Nur.kz”. Instagram’ga qo‘yilgan videoda geolokatsiya sifatida Qozog‘istonning Olma-Ota shahri ko‘rsatilgan.\n\nRolikda Timati do‘mbira chalishdan oldin qozoq tilida “Qora yulduz uyga qaytib keldi”, degan. Videoda reperning orqasida Qozog‘iston prezidenti Nursulton Nazarboyevning surati ko‘rinib turadi.\n\nTimati o‘zining qisqa chiqishini “Rahmet” deb tugatgan.", "category": "Madaniyat", "title": "Timati do‘ppi va chopon kiyib do‘mbira chaldi", "date": "08/29/2015", "url": "https://daryo.uz/2015/08/29/timati-doppi-va-chopon-kiyib-dombira-chaldi/"}
{"content": "Microsoft o‘ziga tegishli bo‘lgan Nokia mobil bo‘linmasining nomini o‘zgartirishga qaror qildi. Uning yangi nomi endi korporatsiya nomi bilan yanada yaqinroq – Microsoft Mobile bo‘ladi. Microsoft bu xususda hozircha rasmiy e’lon berganicha yo‘q, biroq kompaniya o‘z hamkorlarini nomning qisqa fursatlarda o‘zgarishi haqida ogohlantirgan.\n\nHozirda fin mobil kompaniyasining rasmiy nomi – Nokia Oyi (ushbu fincha qisqartma ot aksiyadorlik jamiyati ma’nosini anglatadi). Yaqin kelajakda barcha moliyaviy operatsiyalar uchun Microsoft Mobile Oy nomi qo‘llaniladi (Oy – korporatsiya ma’nosini anglatadi). Bu haqda Mail.ru xabar berdi.\nKompaniya smartfonlari avvalgidek Nokia brendi ostida ishlab chiqarilishi taxmin qilinmoqda. Chunki bu shu qadar taniqli va mashxur nomki, uning o‘zgartirilishi mantiqan xato bo‘lishi muqarrar. Bo‘linma nomining o‘zgartirilishi esa fin kompaniyasi Microsoft korporatsiyasining teng huquqli qismiga aylanib ulgurganini yana bir bor tasdiqlaydi.\nMicrosoft'ning Nokia mobil biznesini sotib olishi haqidagi rejalari haqida 2013-yil sentabr oyida e’lon qilingan edi. Nokia'ning qurilmalar ishlab chiqarish va xizmatlarni rivojlantirish bilan shug‘ullanuvchi bo‘linmasi, shuningdek, ular bilan bog‘liq patentlar narxi 5,44 milliard yevroga baholangan edi. Finlyandiya kompaniyasining o‘zi uch yo‘nalish – telekommunikatsion jihozlar, kartalar va HERE navigatsiya servisini ishlab chiqarishga urg‘u berish istagini bildirgan.\nMazkur “telefon” biznesi xaridini Microsoft o‘zining birinchi raqamli smartfonlar ishlab chiqaruvchiga aylanish va smartfonlar bozoridagi ulushini to‘rt baravar ko‘paytirish istagi bilan izohlagan. 2018-yilga kelib, korporatsiya bu ko‘rsatkichni 15 foizga yetkazishni rejalashtirgan. Nokia'ning patentlar portfeli xaridini esa Microsoft AT sektoridagi eng qimmatli, deya e’tirof etgan.", "category": "Texnologiyalar", "title": "Nokia kompaniyasi Microsoft Mobile nomini oladi", "date": "04/22/2014", "url": "https://daryo.uz/2014/04/22/nokia-kompaniyasi-microsoft-mobile-nomini-oladi/"}
{"content": "Aktyor Yigitali Mamajonov 2-oktabr kuni Instagram’dagi sahifasida e’lon qilgan videorolikka, aktyorning ko‘plab muxlislari qatorida, uning sobiq turmush o‘rtog‘i, xonanda Rayhon ham munosabat bildirdi.\nYigitali Mamajonov Instagram’da qoldirgan izohiga ko‘ra, videolavha 2015 yil 7 oktabr kuni, rejissor Andrey Arutyunov rahbarligida suratga olingan. Xivadagi tarixiy obidalar ichida olingan rolikda aktyor murakkab jangari va parkur harakatlarini, tan olish kerak, mahorat bilan amalga oshirganini ko‘rish mumkin.\n \n  \n Архив 07.10.15 (Реж. Андрей Арутюнов) #assassinscreed #parkur #martialarts #ILoveyouArt #art #BLACKSTAR\n \nA video posted by ALi✅ (@alimamadzhanov) on Oct 2, 2016 at 7:56am PDT\n \nMazkur videolavhaga Yigitali Mamajonovning sobiq turmush o‘rtog‘i, xonanda Rayhon G‘aniyeva: “Juda zo‘r. Barakalla, Yigitali”, — deb munosabat bildirgan. Bunga javoban Yigitali: “Rayhon, rahmat!”, — deb javob qaytargan.\n\nRayhon G‘aniyevaning-da olqishiga sazovor bo‘lgan ushbu videolavha qachon, qayerda, nima uchun olinganini bilish maqsadida jurnalist Feruz Muhammad aktyor bilan bog‘landi.\n“Bu qisqa metrajli film. Unda boshqa bir aktyorning o‘rniga dublyorlik qilganman. Ushbu film ‘Oyqiz ertagi’ tarixiy ertak-filmining suratga olish ishlari oxirida suratga olingan edi”, — dedi Yigitali Mamajonov.\nMa’lumot uchun, Yigitali Mamajonov va Rayhon G‘aniyeva 2012-yil noyabrida turmush qurgan edi, 2014-yil may oyida esa juftlik o‘g‘il egizaklar ota-onasiga aylandi. 2015-yil yanvarida Rayhon ajrashishga ariza berganini e’lon qildi, 2016-yil may oyida esa aktyor va xonandaning nikohi rasman bekor qilingani ma’lum bo‘ldi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Xonanda Rayhon Instagram’da sobiq turmush o‘rtog‘i ishtirokidagi videoga “Barakalla, Yigitali” deb izoh qoldirdi", "date": "10/05/2016", "url": "https://daryo.uz/2016/10/05/xonanda-rayhon-instagramda-sobiq-turmush-ortogi-ishtirokidagi-videoga-barakalla-yigitali-deb-izoh-qoldirdi/"}
{"content": "Xavfsizlik sohasidagi mutaxassis Xiraj Mishra Telegram messenjerida xavfli zaiflikni aniqladi. Zaiflik sababli dasturda amalga oshirilgan qo‘ng‘iroqlar vaqtida foydalanuvchilarning IP-manzili oshkor bo‘ladi. Bu haqda “Korrespondent.net” xabar berdi.\n\nUning ta’kidlashicha, ma’lumotlar sizib chiqishi messenjer sozlamalarida o‘rnatilgan abonentlar o‘rtasidagi to‘g‘ridan-to‘g‘ri bir darajali P2P bog‘lanish sababli yuzaga keladi.\nMobil talqinda bu vazifani o‘chirib qo‘yish mumkin. Biroq kompyuterlar uchun mo‘ljallangan talqinda bu imkoniyat ko‘zda tutilmagan.\nOqibatda P2P dan foyadalanganda suhbatning ikkala ishtirokchisining IP manzili loglarda ko‘rinadi va bu foydalanuvchilarning turgan joyini aniqlashga imkon beradi.\nMishra aniqlangan zaiflik haqida messenjer dasturchilariga xabar bergan. Ular esa messenjerning kompyuter talqiniga bu vazifani o‘chirish imkoniyatini qo‘shgan. O‘z navbatida Mishra mukofot sifatida ikki ming yevro olgan.", "category": "Texnologiyalar", "title": "Telegram’ning yangi zaifligi ma’lumotlar sizib chiqishiga olib keladi", "date": "10/01/2018", "url": "https://daryo.uz/2018/10/01/telegramning-yangi-zaifligi-malumotlar-sizib-chiqishiga-olib-keladi/"}
{"content": "9-fevral kuni Samarqand viloyatining Urgut va Tayloq tumanlarida mudhish avtohalokatlar sodir bo‘ldi.\n“Daryo” muxbiri Farhod Norbo‘tayevning xabar berishicha, Tayloq tumani Ispandi qishlog‘ida sodir bo‘lgan avtohalokatda “KamAZ” avtomashinasi yosh kelinchakni urib yuborgan. Natijada ayol voqea joyida vafot etgan.\nYana bir avtohalokat Urgut tumanida sodir bo‘lgan. Bu avtohalokat oqibatida ham odam vafot etgan. Ma’lumotlarga ko‘ra, Urgut tumanidagi avtohalokatda vafot etgan fuqaro sudda ishlaydigan xodim bo‘lgan.\nSodir bo‘lgan ikki yo‘l-transport hodisalari yuzasidan Samarqand viloyat IIB Yo‘l harakati xavfsizligi boshqarmasi rasmiy ma’lumot berishini ma’lum qildi.", "category": "Mahalliy", "title": "Samarqandda sodir bo‘lgan ikki YTHda 2 kishi halok bo‘ldi", "date": "02/10/2019", "url": "https://daryo.uz/2019/02/10/samarqandda-sodir-bolgan-ikki-ythda-2-kishi-halok-boldi/"}
{"content": "Istanbulda tashkil etilgan “Vahiy muqaddaslashtirgan shahar — Quddus” mavzusidagi xalqaro konferensiyada Islom akademiyasi rektori, akademik Ne’matullo Ibrohimov ishtirok etdi. Bu haqda O‘zbekiston musulmonlari idorasi matbuot xizmati ma’lum qildi.\n\nKonferensiyada 25 davlatdan 100 dan ziyod din va davlat arboblari, islom ulamolari, muftiylar hamda nufuzli tashkilotlar rahbarlari qatnashdi.\nTurkiya Diyonat boshqarmasi raisi doktor Ali Erboshning taklifiga binoan Ne’matulloh Ibrohimov ham mazkur konferensiyada qatnashdi va ma’ruza qildi.\nKonferensiya yakunida islom e’tiqodi, ilm va ma’rifati asosida mustahkam aloqalarni o‘rnatish, jipslashish hamda hamkorlik qilish to‘g‘risida 22 banddan iborat ulamolar bayonoti qabul qilindi.", "category": "Mahalliy", "title": "Islom akademiyasi rektori Istanbuldagi anjumanda ma’ruza qildi", "date": "02/02/2018", "url": "https://daryo.uz/2018/02/02/islom-akademiyasi-rektori-istanbuldagi-anjumanda-maruza-qildi/"}
{"content": "Xitoyning Chjetszyan universiteti robototexnik olimlar guruhi Szyuein nomli to‘rt oyoqli robot yaratdi, deb xabar beradi “Korrespondent.net”.\n\nUzunligi bir metr, balandligi 60 santimetr bo‘lgan 70 kilogrammli robot 20 kilogrammgacha yukni ko‘tara oladi. Robot soatiga 6 kilometr tezlikda harakatlanadi, u 2 soat mobaynida to‘xtovsiz ishlashi mumkin.\n\nHozirda Szyuein yuguradi, sakraydi, zinadan tepaga ko‘tariladi, notekis joyda ham harakatlana oladi. U qulagan taqdirda birovning yordamisiz oyoqqa tura oladi.\nQayd etilishicha, robot xavfsizlikka tahdidlarni bartaraf etishda, tergov harakatlari va qutqaruv operatsiyalarida qo‘llanilishi rejalashtirilgan.", "category": "Texnologiyalar", "title": "Xitoylik olimlar to‘rt oyoqli robot yaratdi", "date": "02/12/2018", "url": "https://daryo.uz/2018/02/12/xitoylik-olimlar-tort-oyoqli-robot-yaratdi/"}
{"content": "Professional boksda 10 ta jang o‘tkazib, ularning barchasida raqiblarini nokautga uchratgan Shohjahon Ergashev Toshkentga qaytib keldi. “Sports.uz” nashri bokschi qanday kutib olingani borasida fotogalereya taqdim etdi.\n\nErgashev o‘zining so‘nggi jangini tojikistonlik sportchiga qarshi o‘tkazib, 1-raunddayoq raqibini nokautga uchratgandi. U keyingi jangini 4-avgust kuni AQShda o‘tkazadi.\n\n\n\n\n\n\n\n\n\n", "category": "Sport", "title": "Ketma-ket 10 jangda raqiblarini yer tishlatgan Shohjahon Ergashevni kutib olish jarayonidan fotogalereya", "date": "06/15/2017", "url": "https://daryo.uz/2017/06/15/ketma-ket-10-jangda-raqiblarini-yer-tishlatgan-shohjahon-ergashevni-kutib-olishdan-jarayonidan-fotogalereya/"}
{"content": "Italiya terma jamoasi kiyim ishlab chiqaruvchi Armani kompaniyasi bilan hamkorlikni yo‘lga qo‘ydi. Bu haqda terma jamoaning Twitter’dagi rasmiy sahifasida xabar berildi.\n\nTomonlar 4 yilga mo‘ljallangan shartnoma imzoladi.\nItaliya terma jamoasi a’zolari yangi hamkor tomonidan tikilgan kostyum-shimni kiyib tushgan suratini o‘zining Twitter’dagi sahifasiga joyladi.", "category": "Sport", "title": "Armani Italiya terma jamoasi hamkoriga aylandi", "date": "03/20/2019", "url": "https://daryo.uz/2019/03/20/armani-italiya-terma-jamoasi-hamkoriga-aylandi/"}
{"content": "O‘zbekiston Respublikasi Mustaqilligining 25 yilligini nishonlash tadbiri doirasida maxsus pochta markalari turkumi “O‘zbekiston pochtasi” aksiyadorlik jamiyati tomonidan tayyorlanib, O‘zbekiston Respublikasi axborot texnologiyalari va kommunikatsiyalarini rivojlantirish vazirligi tomonidan 2016-yil 31-avgustdan muomalaga kiritildi. Bu haqda “O‘zbekiston pochtasi” matbuot xizmati xabar bermoqda.\n\nUshbu pochta markalarida mustaqillik davrida qurilgan zamonaviy arxitektura bino va inshootlari, sanoat va mashinasozlik rivoji hamda iqtisod, sog‘liqni saqlash, sport, ta’lim sektorlari tasvirlangan.\nTurkum 8 ta pochta markasidan iborat (markazida kuponi bilan), kichik varaq ko‘rinishida tayyorlangan.\nKuponda Mustaqillik monumenti oldidan joy olgan farzandini bag‘riga bosib turgan Baxtiyor ona siymosi tasviri tushirilgan bo‘lib, ingliz tilida “O‘zbekiston Respublikasi Mustaqilligining 25 yilligi” matni joylashgan.\nPochta markalari va kupon bir necha rangda ishlangan. Ofset usulida bosilgan. Perforatsiyasi taroqsimon. Pochta markalarining o‘lchami 42x30mm, kichik varaqning o‘lchami 180x150mm. Adadi 8000 nusxa.\nIdentifikatsiya raqamlari berilgan va nominallar o‘rnatilgan.", "category": "Mahalliy", "title": "O‘zbekiston Respublikasi Mustaqilligining 25 yilligiga bag‘ishlangan maxsus pochta markalari turkumi chiqarildi", "date": "09/12/2016", "url": "https://daryo.uz/2016/09/12/ozbekiston-respublikasi-mustaqilligining-25-yilligiga-bagishlangan-maxsus-pochta-markalari-turkumi-chiqarildi/"}
{"content": "AQShning Kaliforniya shtati Los-Anjeles shahri tashqarisidagi tungi klubda 20-avgust, shanba kuni otishma sodir bo‘ldi, deb yozadi “TASS” Los Angeles Times gazetasiga tayanib.\n\nOtishmani boshlagan deya taxmin qilinayotgan ikki erkak o‘ldirildi, ikki soqchi yaralandi. Hodisa ertalab, hali tong yorishmaganida sodir bo‘lgan. Bu vaqtda tungi klubda taxminan 15 kishi bo‘lgan.\nDastlabki ma’lumotlarga ko‘ra, otishni ikki erkak boshlagan, ular voqea joyida klubning qurollangan soqchilari tomonidan o‘ldirilgan. Soqchilarning o‘zlari esa yaralangan va kasalxonaga yetkazilgan.\nO‘t ochganlar qanday maqsadni ko‘zlagani hozircha ma’lum qilinmayapti. Hodisa joyida politsiya tergovchilari ishlamoqda.", "category": "Dunyo", "title": "Los-Anjeles yaqinidagi tungi klubda otishma sodir bo‘ldi, ikki kishi o‘ldirildi", "date": "08/21/2016", "url": "https://daryo.uz/2016/08/21/los-anjeles-yaqinidagi-tungi-klubda-otishma-sodir-boldi-ikki-kishi-oldirildi/"}
{"content": "13-fevral kuni mornray886 nikli anonim foydalanuvchi o‘z Twitter sahifasida ehtimoliy iPhone 6 smartfoni fotosuratlarini e’lon qildi, deb yozadi MacRumors. Keyinchalik bu suratlar avstraliyalik texnobloger Sonni Diksonning Twitter sahifasiga ham qo‘yilgan. Uning MacRumors’ga xabar qilishicha, original  fotosuratlar Xitoyda e’lon qilingan.\n\nFotografiyalarga ishonadigan bo‘lsak, yangi chiqadigan smartfon yon gardishining torayishi evaziga uning displeyi kattaygan. Biroq, MacRumors ekspertining ta’kidlashicha, suratdagi smartfon displeyi iPhone 5s'ning tegishli parametri bilan teng.\n\nBundan tashqari, smartfonning orqa qopqog‘ida AQSh Kommunikatsiyalar bo‘yicha federal komissiya axboroti (FCC) o‘yib tushirilgan, iPhone 5s va 5c modellarida esa bunday yozuv yo‘q edi.\nEslatib o‘tamiz, avvalgi xabarlarga ko‘ra, iPhone 6 ikki xil variantda chiqarilishi, ulardan birining displeyi diagonali 4,5 dyuym, ikkinchisiniki esa “besh dyuymdan kattaroq” bo‘lishi taxmin qilingan edi.\nSmartfon 2014-yilda, Apple’ning kuzgi taqdimot marosimlaridan birida rasman namoyish etilishi kutilmoqda.", "category": "Texnologiyalar", "title": "iPhone 6 ning ilk taxminiy fotosuratlari e’lon qilindi", "date": "02/13/2014", "url": "https://daryo.uz/2014/02/13/iphone-6-ning-ilk-taxminiy-fotosuratlari-elon-qilindi/"}
{"content": "“Real”ning mashg‘ulotida jamoa bosh murabbiyi Zinedin Zidan va futbolchi Krishtianu Ronaldu o‘rtasida qiziq hodisa ro‘y berdi, deya xabar beradi “Stadion.uz”.\n\nZidan mashg‘ulot paytida Ronalduning oldiga kelib, jarima zarbalarini ijro etishda bellashishni taklif qildi. “Qara va o‘rgan”, — dedi murabbiy hazil ohangida futbolchiga.\nZidan o‘nta imkoniyatning barchasida nishonni to‘g‘ri olgan bo‘lsa, Ronaldu bunga ikki marta erishdi, xolos. Bellashuvdan so‘ng portugaliyalik futbolchi ustozining zarbalaridan hayratga tushganini yashirmadi.\nEslatib o‘tamiz, avvalroq “Real” hujumchisi Krishtianu Ronaldu klub bosh murabbiyi Zinedin Zidan bilan ishlash qanday kechayotgani haqida gapirib bergan va futbolchilar Zidanni Benitesdan ko‘ra ko‘proq yoqtirishini aytgan edi.", "category": "Sport", "title": "Zidan Ronalduga jarima zarbasini tepishdan saboq berdi", "date": "01/20/2016", "url": "https://daryo.uz/2016/01/20/zidan-ronalduga-jarima-zarbasini-tepishdan-saboq-berdi/"}
{"content": "Amerika yadro quroli iloji boricha tezroq Germaniya hududidan chiqarib ketilishi kerak. Shunday talab bilan 31-mart, payshanba kuni Germaniya muxolifati — So‘llar partiyasi va “yashillar” vakillari chiqish qildi, deb yozadi “TASS”.\n\n“Biz yadrodan xoli bo‘lgan hududga muhtojmiz, va Germaniya ana shunday hududlardan biri bo‘lishi kerak, chunki odamlar o‘z tomorqasida atom quroli turishini istamaydi”, — dedi parlamentning “yashillar” fraksiyasi rahbari Anton Xofrayter. “Shu munosabat bilan federal hukumat AQSh bilan haligacha Germaniya hududida saqlanayotgan yadro kallaklarini chiqarib ketish haqida muzokaralar olib borishi kerak”, — deya qo‘shimcha qildi u.\nNashr ta’kidlashicha, 10 tadan 20 tagacha bo‘lgan yadro kallaklari sovuq urush davridan buyon Reynland-Pfals federal o‘lkasining Byuxel aholi punkti yaqinidagi aviabazaga joylashtirilgan.", "category": "Dunyo", "title": "Germaniya muxolifati mamlakatdan AQSh yadro kallaklari chiqarib ketilishini talab qildi", "date": "03/31/2016", "url": "https://daryo.uz/2016/03/31/germaniya-muxolifati-mamlakatdan-aqsh-yadro-kallaklari-chiqarib-ketilishini-talab-qildi/"}
{"content": "Xonanda Jasur Umirov “Sug‘diyona” gazetasiga bergan intervyusida sevgan insonini hayratda qoldirish uchun nima qilishini aytib o‘tdi.\n\n“To‘y oqshomida butun to‘yxonaning tashqi va ichki devorlarini gul bilan bezataman. Qancha pulim ketsa ham, shunday qilaman”, — dedi xonanda.", "category": "Madaniyat", "title": "Xonanda Jasur Umirov o‘z to‘yida, “qancha puli ketsa ham”, butun to‘yxonani gul bilan bezatadi", "date": "01/24/2016", "url": "https://daryo.uz/2016/01/24/xonanda-jasur-umirov-oz-toyida-qancha-puli-ketsa-ham-butun-toyxonani-gul-bilan-bezatadi/"}
{"content": "JCh—2018 sari harakat qilayotgan O‘zbekiston milliy terma jamoasi 2-iyun kuni mamlakat Oliy Ligasida to‘p surayotgan legioner futbolchilarga qarshi yopiq eshiklar ortida maydonga tushdi va 2:2 hisobida durang o‘ynadi.\n\n“Championat.asia” sayti bellashuvda ishtirok etgan futbolchilarni aniqlashga muvaffaq bo‘ldi, biroq kiritilgan gollar daqiqasi xabarda o‘z ifodasini topmadi. JCh—2018 3-saralash bosqichida ishtirok etuvchi Suriya, Janubiy Koreya kabi mamlakat termalarining o‘rtoqlik o‘yinlarini yoritib borgan O‘FF rasmiy sayti, O‘zbekiston milliy terma jamoasining Toshkentdagi uchrashuvi haqida xabar kiritmadi.\nO‘zbekiston milliy terma jamoasiga qarshi bellashuvda Ignatiy Nesterov, Eldor Suyunov, Jamshid Iskanderov, Stanislav Andreyev, Sardor Mirzayev kabi o‘zbekistonlik futbolchilar legionerlar jamoasida harakat qildi. 2015-yilgi Osiyo Chempionlar Ligasida “Paxtakor” legioneri sifatida ishtirok etgan Aleksandr Lobanov esa O‘zbekiston milliy terma jamoasi darvozasini qo‘riqladi.\nSardor Rashidov, Odil Ahmedov, Vitaliy Denisov, Aziz Haydarov, Sanjar Tursunov kabi legioner futbolchilar ishtirok etmagan bellashuvda O‘zbekiston milliy terma jamoasining boshlang‘ich tarkibiga o‘z vaqtida Samvel Babayan qo‘l ostida “Paxtakor” sharafini himoya qilgan 6 nafar futbolchi kiritildi. Har ikki jamoa safida bunday futbolchilar soni 10 tani tashkil etdi.\n2-iyun kuni O‘zbekiston milliy terma jamoasi “Bunyodkor” stadionida xalqaro o‘rtoqlik uchrashuvi o‘tkazishi kerak edi. Qirg‘iziston va Ekvatorial Gvineya termalari bilan bellashuv bekor bo‘lgach, PFL legionerlari raqib sifatida tanlab olindi. Ammo o‘yin muxlislarsiz o‘tkazildi, shuningdek, OAV xodimlari ham “Bunyodkor” stadioniga kiritilmadi.\nMa’lumot uchun, O‘zbekiston milliy terma jamoasi o‘ziga raqib topa olmagan bir paytda uning JCh—2018 yo‘lidagi raqiblaridan Eron Makedoniya bilan, Janubiy Koreya Ispaniya bilan, Qatar Albaniya bilan, Suriya esa Vyetnam bilan o‘yinda maydonga tushdi. Bugun — 3-iyun kuni Xitoy terma jamoasi o‘z maydonida Trinidad va Tobagoni qabul qiladi.\nO‘zbekiston milliy terma jamoasining 2-iyun sanasida Ekvatorial Gvineya bilan nima sababdan xalqaro o‘rtoqlik o‘yinida ishtirok etmagani O‘FF tomonidan tushuntirildi, Qirg‘izistonga qarshi o‘yin bekor qilingani borasida O‘FF rasmiy izoh bermadi.\nO‘zbekiston milliy terma jamoasi 7-iyun kuni Avstriyada Kanadaga qarshi o‘rtoqlik o‘yinida maydonga tushadi.\n“Daryo” so‘rovnomasida ishtirok etgan uch yarim mingdan ziyod o‘quvchining 30 foizi Kanadaga qarshi bellashuv ham qoldirilishiga ishonch bildirgan. “Bunyodkor” stadioniga futbol ko‘rish uchun borishini aytgan 16 foiz muxlis esa, 2-iyun kuni katta ehtimol bilan stadion darvozasi oldidan qaytib ketgan.\n\nGollar: Server Jeparov, Aleksandr Merzlyakov — Arslonmurot Amanov, Sato Minori.\nO‘zbekiston: Aleksandr Lobanov, Yegor Krimets, Islom To‘xtaxo‘jayev, Davron Hoshimov, Akrom Komilov, Otabek Shukurov, Javohir Sohibov, Server Jeparov, Eldor Shomurodov, Aleksandr Geynrix, Igor Sergeyev.\nIkkinchi taymda o‘yinga qo‘shilganlar: Ignatiy Nesterov, Shuhrat Muhammadiyev, Doston Hamdamov, Sanjar Shoahmedov, Aleksandr Merzlyakov, Jasur Hasanov, Sherzod A’zamov, Salamat Qutiboyev.\nPFL: Ignatiy Nesterov, Yevgeniy Gogol, Georgi Kvesiashvili, Adnan Oraxovats, Shaker Zuagi, Nikita Pavlenko, Deyan Bolevich, Andrey Derkach, Arslonmurot Amanov, Vyacheslav Shevchenko, Martinyuk.\nIkkinchi taymda o‘yinga qo‘shilganlar: Eldor Suyunov, Jamshid Iskanderov, Sato Minori, Aleksandr Alimpeivich, Stanislav Andreyev, Sardor Mirzayev.", "category": "Sport", "title": "Qirg‘iziston va Ekvatorial Gvineya bilan o‘ynay olmagan O‘zbekiston termasi Oliy Liga legionerlarini mag‘lub eta olmadi", "date": "06/03/2016", "url": "https://daryo.uz/2016/06/03/qirgiziston-va-ekvatorial-gvineya-bilan-oynay-olmagan-ozbekiston-termasi-oliy-liga-legionerlarini-maglub-eta-olmadi/"}
{"content": "Kanadalik xonanda Selin Dionning akasi, taniqli musiqachi Daniel Dion 16-yanvar, shanba kuni 59 yoshida saraton xastaligidan vafot etdi. Bu haqda Le Journal De Montreal xabar bermoqda.\n\nDionlar oilasidagi 14 nafar farzandning sakkizinchisi bo‘lgan Daniel yaqinlari, jumladan, 89 yoshli onasi Tereza Dion qurshovida olamdan o‘tdi. Uning ikki qizi qolgan.\nEslatib o‘tamiz, bundan ikki kun avval, 14-yanvar kuni Selin Dionning turmush o‘rtog‘i Rene Anjelil ham 73 yoshida saraton kasalligi tufayli hayotdan ko‘z yumgandi.", "category": "Madaniyat", "title": "Selin Dionning akasi Daniel saraton xastaligidan vafot etdi", "date": "01/17/2016", "url": "https://daryo.uz/2016/01/17/selin-dionning-akasi-daniel-saraton-xastaligidan-vafot-etdi/"}
{"content": "25-fevral kuni Milliy olimpiya qo‘mitasi prezidenti Umid Ahmadjonov poytaxtdagi Hyatt Regency mehmonxonasida Xalqaro kurash assotsiatsiyasi prezidenti, OOK Osiyo o‘yinlari departamenti direktori Haydar Farmon bilan uchrashuv o‘tkazdi.\n\nUnda o‘zbek milliy sporti hisoblangan kurashning Osiyo o‘yinlaridagi o‘rnini mustahkamlash yo‘lida muzokaralar olib borildi.\nUchrashuvda MOQ rahbari musobaqaning kurash bo‘yicha bahslarida vazn toifasini ko‘paytirish g‘oyasini ilgari surdi. Ushbu taklif Xalqaro kurash assotsiatsiyasi prezidenti tomonidan ham qo‘llab-quvvatlandi. Bu bo‘yicha Osiyo Olimpiya Kengashi xulosasi Xanchjou—2022, Nagoya—2026 o‘yinlari tashkiliy qo‘mitasiga ham yuborildi.\nUchrashuv yakunlariga ko‘ra, 2022-yilgi Osiyo o‘yinlaridan boshlab kurash 15 ta vazn toifasida (7 ta erkaklar, 8 ta ayollar) tashkil etiladi. Shuningdek, erkaklar va ayollar o‘rtasida jamoaviy bellashuvlar ham o‘yinlar dasturidan o‘rin oladi. Shu tariqa, o‘zbek sporti nufuzi Osiyo o‘yinlarida yanada ko‘tariladi va kurash bahslarda umumiy hisobda 17 ta medallar jamlanmasi o‘ynaladi.\nEslatib o‘tamiz, 2018-yilgi Osiyo o‘yinlarida 7 ta vazn toifasida (4 ta erkaklar, 3 ta ayollar) bellashuvlar o‘tkazilgan. Musobaqada O‘zbekiston sharafini himoya qilgan 14 sportchidan 12 nafari medallarga sazovor bo‘lgandi.\nEslatib o‘tamiz, 24-fevral, yakshanba kuni Osiyo Olimpiya Kengashi (OCA) prezidenti Shayx Ahmad al-Fahad as-Saboh Toshkent shahriga tashrif buyurgandi.", "category": "Sport", "title": "2022-yilgi Osiyo o‘yinlarida o‘zbek kurashi bo‘yicha musobaqalarda vazn toifalari ko‘paytiriladigan bo‘ldi", "date": "02/26/2019", "url": "https://daryo.uz/2019/02/26/2022-yilgi-osiyo-oyinlarida-ozbek-kurashi-boyicha-musobaqalarda-vazn-toifalari-kopaytiriladigan-boldi/"}
{"content": "Yevrokomissiya, Yevroparlament va Yevroittifoq Kengashi WiFi4EU loyihasini ishga tushirishga qaror qildi, deb yozadi Afisha Daily.\n\nUning doirasida bepul Wi-Fi’li nuqtalar Yevroittifoqdagi istirohat bog‘lari va boshqa jamoatchilik joylariga o‘rnatiladi. Ikki yil davomida dasturni amalga oshirishga 120 million yevro ajratiladi. Mablag‘ uskunalarni qariyb 8 mingta aholi punktiga o‘rnatish uchun ishlatiladi.\nYevropa komissiyasi vitse-prezidenti Andrus Ansip so‘zlariga ko‘ra, WiFi4EU tashabbusi internet aloqasi cheklangan hududlarda aloqani yaxshilashga qaratilgan bo‘lib, butun Yevroittifoq hududida yuqori tezlikli aloqaga erishish yo‘lidagi birinchi qadamdir.", "category": "Texnologiyalar", "title": "2020-yilgacha butun Yevropa bo‘ylab bepul Wi-Fi ishga tushadi", "date": "06/01/2017", "url": "https://daryo.uz/2017/06/01/2020-yilgacha-butun-yevropa-boylab-bepul-wi-fi-ishga-tushadi/"}
{"content": "Dunyoni velosipedda aylanib chiqmqchi bo‘lgan yaponiyalik sayyoh Fumixiko Sato Peruda YTHga uchradi, deb yozmoqda “Korrespondent.net”.\n\nMa’lum bo‘lishicha, 31 yoshli sayyohni 4-avgust kuni Guadalupito shahrida yuk mashinasi urib ketgan. Haydovchi qo‘lga olingan. Politsiya tergov harakati olib borib, voqeaning barcha tafsilotlarini o‘rganmoqda.\nSato boshlang‘ich maktabning sobiq o‘qituvchisi bo‘lib, o‘tgan yili ishini tashlab, velosipedda dunyo bo‘ylab sayohatga otlangandi. Shuningdek, u bolalar uchun blog ham yuritgan.", "category": "Dunyo", "title": "Dunyoni velosipedda aylanib chiqmoqchi bo‘lgan yaponiyalik sayyoh Peruda halok bo‘ldi", "date": "08/10/2019", "url": "https://daryo.uz/2019/08/10/dunyoni-velosipedda-aylanib-chiqmoqchi-bolgan-yaponiyalik-sayyoh-peruda-halok-boldi/"}
{"content": "Facebook 6-aprel, chorshanbadan boshlab barcha foydalanuvchilar uchun yangi xizmat — to‘g‘ridan-to‘g‘ri videotranslyatsiyani ishga tushirdi. Bu haqda ijtimoiy tarmoq asoschisi Mark Sukerberg o‘z sahifasi orqali ma’lum qilgan, deya xabar beradi “TASS”.\n\n“Videoroliklarni yaratish, ular bilan almashish va real vaqtda ko‘rish imkonini beruvchi Facebook Live xizmatini ishga tushirmoqdamiz. Bu xuddi cho‘ntagingizda har doim videokamera bordek gap. Endi telefoni bor har qanday inson dunyo bo‘yicha istalgan kishisi bilan videoaloqaga chiqishi mumkin”, — deya ta’kidlagan Sukerberg.\nFacebook asoschisi yaqin orada o‘z sahifasi orqali unga obuna bo‘lganlar bilan to‘g‘ridan-to‘g‘ri efirga chiqib, videotranslyatsiya imkoniyatlarini shaxsan namoyish etish va kompaniyaning yangi xizmati haqidagi barcha savollarga javob berishni va’da qildi.", "category": "Texnologiyalar", "title": "Facebook to‘g‘ridan-to‘g‘ri videotranslyatsiya xizmatini ishga tushirdi", "date": "04/07/2016", "url": "https://daryo.uz/2016/04/07/facebook-togridan-togri-videotranslyatsiya-xizmatini-ishga-tushirdi/"}
{"content": "Samarqand shahridagi Amir Temur maqbarasi va Registon maydoniga yaqin hududda o‘ndan ziyod tadbirkorga uy-mehmonxona ochishda amaliy ko‘mak berildi. Bu haqda viloyat turizmni rivojlantirish departamenti matbuot xizmati ma’lum qildi, deya xabar beradi Zarnews.\n\nBugungi kunda Samarqand shahrida 220 kishiga mo‘ljallangan 25 ta mehmon uyi mavjud.\n2019-yilda Samarqand viloyatida 70 dan ortiq yangi oilaviy mehmon uyi ochilishi rejalashtirilgan.", "category": "Mahalliy", "title": "Samarqandda 2019-yilda 70 dan ortiq oilaviy mehmon uyi ochiladi", "date": "01/27/2019", "url": "https://daryo.uz/2019/01/27/samarqandda-2019-yilda-70-dan-ortiq-oilaviy-mehmon-uyi-ochiladi/"}
{"content": "Mansion Global nashri Gollivud aktyorlari Anjelina Joli va Bred Pittning birgalikdagi ko‘chmas mulklarini ko‘rsatdi, ularni juftlik ajrashayotgani tufayli bo‘lib olishi taxmin qilinmoqda, deb yozadi “Korrespondent.net”.\n\nRo‘yxatga Kaliforniya shtati Los-Felis shahrida joylashgan, Pitt 1994-yilda 1,7 million dollarga sotib olgan uy ham kiritildi. Mish-mishlarga ko‘ra, u er-xotinning asosiy qarorgohi bo‘lgan.\n\nNashr, shuningdek, Santa-Barbarada sohil bo‘yida joylashgan 4 millionlik uy haqida ham gapirib berdi, uni aktyorlar 2000-yilda xarid qilgan.\nBundan tashqari, ro‘yxatdan Joli va Pittning Fransiyadagi 2008-yilda 60 million dollarga sotib olingan shato Miraval qo‘rg‘oni o‘rin oldi. Majmuaga uzumzor, ko‘l, basseynlar va favvoralar kiradi, qo‘rg‘onning o‘zida 35 ta yotoqxona, basseyn, bilyard xonasi, sport zallari, sauna va banket zali bor.\n\nShu bilan birga, 2007-yilda Pitt Yangi Orleanda 3,5 million dollarga uy sotib olgan edi, ammo uni 2015-yilda sotuvga qo‘yishgan.\n\nShuningdek, Malibudagi 8 million dollarlik uy haqida ham xabar qilinmoqda, uni Pitt 2005-yilda Jennifer Eniston bilan ajrashishdan sal avvalroq xarid qilgan. O‘tgan yili ushbu uy ham sotuvga qo‘yilgan, ammo sotilgan-sotilmagani noma’lum.\nAvvalroq Anjelina Jolining advokati u Bred Pitt bilan ajrashmoqchi ekanligini tasdiqlagan edi. 2004-yildan buyon uchrashib yurgan Joli va Pitt 2014-yilda nikohdan o‘tgan edi. Juftlik uch farzand ko‘rgan, shuningdek, uch bolani asrab olgan.", "category": "Madaniyat", "title": "OAVda Joli va Pittning ko‘chmas mulklari sanab o‘tildi", "date": "09/22/2016", "url": "https://daryo.uz/2016/09/22/oavda-joli-va-pittning-kochmas-mulklari-sanab-otildi/"}
{"content": "Yaqinda “Toshkent-Aero” ixtisoslashtirilgan bojxona kompleksi xodimlari tomonidan yirik miqdordagi dori vositalari va tibbiy buyumlarning yashirin yo‘llar bilan olib kirilishiga doir bir nechta bojxona qoidabuzarliklarini fosh qildi. Bu haqda Davlat bojxona qo‘mitasi matbuot xizmati xabar bermoqda.\n\nJumladan, Islom Karimov nomidagi Toshkent xalqaro aeroportida Moskvadan uchib kelgan fuqaro J.Reymovga tegishli bo‘lgan bagaj bojxona ko‘rigidan o‘tkazilganda, uning ichida, yo‘lovchi bojxona deklaratsiyasida ko‘rsatilmagan va bojxona xodimining og‘zaki so‘rovida taqdim qilinmagan 23 turdagi 3389 dona dori vositalari va 4 turdagi 8 dona biologik aktiv qo‘shimchalar borligi aniqlandi.\nEkspertiza xulosalariga ko‘ra, mazkur dori vositalari O‘zbekiston Respublikasida Tibbiyot amaliyotida qo‘llanishga ruxsat etilgan dori vositalari Davlat reyestriga kiritilmaganligi bois, ularni sotish va tibbiyot amaliyotida qo‘llash ta’qiqlangan. Biologik aktiv qo‘shimchalar esa tegishli sifat va xavfsizligini tasdiqlovchi hujjatlari yo‘qligi bois foydalanish uchun yaroqsiz deb topildi.\nAshyoviy dalil sifatida olingan mazkur dori vositalari va biologik aktiv qo‘shimchalarning umumiy bahosi 84 million so‘mdan oshar ekan.\nUshbu holat yuzasidan fuqaro J.Reymovga nisbatan O‘zbekiston Respublikasi Jinoyat Kodeksining tegishli moddasi bilan jinoyat ishi qo‘zg‘atildi.\n“Istanbul-Toshkent” reysi bo‘yicha pavrozini yakunlagan fuqarolar G.Ashimova, Ch.Polvonova hamda J.Oltiboyevlar ham bojxonachilarning ko‘zini shamg‘alat qilish maqsadida yo‘lovchi bojxona deklaratsiyasida va bojxona xodimining og‘zaki so‘rovlari paytida ma’lum qilinmagan dori vositalarini bagajlardagi bolalar oyoq kiyimlari qutilari orasiga yashirgancha olib kirmoqchi bo‘ldi.\nAmmo, bu qing‘ir reja ularga naf bermadi. G.Ashimova 1000 dona, Ch.Polvonova salkam 1200 dona va J.Oltiboyev 1,5 ming donadan ortiq konvalyutada 3 turdagi dori vositalarini olib kirishga uringan paytda to‘xtatib qolindi. Yo‘lovchi bojxona deklaratsiyasida ko‘rsatilmagan mazkur dori vositalari va 30 juft bolalar oyoq kiyimlarining umumiy qiymati esa salkam 148 million so‘mni tashkil qilar ekan.\nTa’kidlanishicha, 2017-yilning dastlabki 5 oyi davomida respublika bojxonachilari tomonidan huquqni muhofaza qiluvchi boshqa idoralar vakillari bilan hamkorlikda aniqlangan 150 ga yaqin qonunbuzarlik holatlarida qiymati 1,7 milliard so‘mlik 107 ming donadan ortiq dori vositalari va tibbiy buyumlarning yashirin olib o‘tilishiga chek qo‘yildi.\nEslatib o‘tamiz, respublikada jismoniy shaxslar shaxsiy foydalanish uchun turli nomdagi 10 tagacha dori preparatlaridan iborat dori vositalari va ularning har biri uchun 5 o‘ramdan ortiq bo‘lmagan dori vositalari, shuningdek 5 birlikdan ortiq bo‘lmagan tibbiy buyumlarni olib kirishlari yoki olib chiqishlari mumkin.\nBu jarayondagi eng muhim talablardan yana biri shundaki, bojxona chegaralari orqali shaxsiy maqsadlarda olib o‘tilayotgan dori vositalari va tibbiy buyumlar ishlab chiqaruvchining o‘ramida bo‘lishi kerak.", "category": "Mahalliy", "title": "O‘zbekistonga Turkiyadan poyabzal qutilarida dori olib kirishga uringan fuqarolar qo‘lga olindi", "date": "06/20/2017", "url": "https://daryo.uz/2017/06/20/ozbekistonga-turkiyadan-poyabzal-qutilarida-dori-olib-kirishga-uringan-fuqarolar-qolga-olindi/"}
{"content": "Volgograd tibbiyot ilmiy markazining abilitatsiya va reabilitatsiya laboratoriyasi olimlari COVID-19 infeksiyasidan himoyalanishga mo‘ljallangan “Venes-34” shlemini taqdim etdi. Bu haqda mahalliy nashrlardan biri V1 xabar berdi.\n\nMazkur qurilmani yaratish ustidagi ishlar 2019-yilning sentabrida boshlangan. Dastlab shlem mavsumiy allergiyadan aziyat chekuvchi insonlar uchun mo‘ljallangan. Koronavirus pandemiyasi tarqala boshlagach, olimlar shlemga qayta ishlov berib, uni infeksiyadan himoya qiluvchi qurilmaga aylantirgan.\nOg‘irligi 1,5 kilogramm keluvchi shlemga xavfli materiallar kirishining oldini oluvchi filtr va ventilyator o‘rnatilgan. Qo‘shimcha ravishda ingalyatsiya, havoni namlantirish va ultrabinafsha nur uchun modul o‘rnatish mumkin.\n\n“Venes-34” narxi 1000 rubl (13 AQSh dollari)ni tashkil etmoqda. Shlemlarning birinchi partiyasi Volgograd shifokorlariga bepul tarqatiladi.", "category": "Texnologiyalar", "title": "Video: Rossiyada koronavirusga qarshi shlem yaratildi", "date": "04/26/2020", "url": "https://daryo.uz/2020/04/26/video-rossiyada-koronavirusga-qarshi-shlem-yaratildi/"}
{"content": "UZ milliy domen hududi ma’muriyati UZINFOCOM markazi timsolida Osiyo-Tinch okeani yuqori daraja domenlari assotsiatsiyasiga (APTLD) qo‘shildi. Bu haqdagi qaror assotsiatsiya a’zolarining Tbilisida bo‘lib o‘tgan 72-konferensiyasida tuzilma boshqaruvi tomonidan bir ovozdan qabul qilindi, deya xabar beradi UZINFOCOM.\n\nShu munosabat bilan 18-oktabr kuni assotsiatsiya ijrosi direktori Leonid Todorov Toshkentga keldi va markaz rahbariyati bilan muzokaralar o‘tkazdi.\nTomonlar APTLDʼga a’zolik O‘zbekiston uchun butunjahon tarmog‘ini rivojlantirishni boshqarish bo‘yicha global muloqotda ishtirok etish, axborot xavfsizligi, kiberjinoyatchilikka qarshi kurash, foydalanuvchilar huquqi va milliy qonunchilik talablari o‘rtasida muvozanat saqlash, elektron hukumat va onlayn-biznesni rivojlantirishni rag‘batlantirishda yangi strategik imkoniyatlar ochishini ta’kidladi.\nMa’lumot uchun, APTLD (Asia Pacific Top Level Domain Association) nodavlat-notijorat tashkiloti Yaqin Sharq, Osiyo va Okeaniyaning 50 dan ortiq, jumladan, CNNIC (.cn, Xitoy), AUDA (.au, Avstraliya), NIXI (.in, Hindiston), VNNIC (.vn, Vyetnam), Internet tarmog‘i milliy domeni Muvofiqlashtiruvchi markazi (.rf, Rossiya) kabi internet-ro‘yxatga oluvchilarini qamragan.", "category": "Texnologiyalar", "title": "UZ ma’muriyati Osiyo-Tinch okeani yuqori daraja domenlari assotsiatsiyasiga a’zo bo‘lib kirdi", "date": "10/19/2017", "url": "https://daryo.uz/2017/10/19/uz-mamuriyati-osiyo-tinch-okeani-yuqori-daraja-domenlari-assotsiatsiyasiga-azo-bolib-kirdi/"}
{"content": "“Barselona” hujumchisi Luis Suares La Liganing 28-turidan o‘rin olgan “Betis”ga qarshi o‘yinda jarohat oldi (4:1).\n\nUrugvaylik oyoq paylarining jiddiy shikastlanishidan qutulib qolgan. Suaresga oyoq to‘qimalari shikastlanishining birinchi darajasi tashxisi qo‘yildi va u 10—15 kun maydonga tusha olmaydi. Bu haqda “Barselona”ning rasmiy saytida xabar berildi.\nShunga ko‘ra, u Urugvay terma jamoasi tarkibiga chaqirilmaydi. U Ispaniyada davolanadi.\nEslatib o‘tamiz, Urugvay terma jamoasi 22-mart, juma kuni Xitoyning Guansi shahrida bo‘lib o‘tadigan “China Cup—2019” musobaqasida O‘zbekistonga qarshi maydonga tushadi. Suares esa o‘z-o‘zidan bu o‘yinda qatnasha olmaydi.", "category": "Sport", "title": "Luis Suares O‘zbekistonga qarshi o‘ynamaydigan bo‘ldi", "date": "03/19/2019", "url": "https://daryo.uz/2019/03/19/luis-suares-ozbekistonga-qarshi-oynamaydigan-boldi/"}
{"content": "AQShda bo‘lib o‘tgan kimoshdi savdosida The Beatles guruhi asoschilaridan biri Jon Lennonga qarashli Rickenbacker gitarasi 910 ming dollarga sotildi. Bu haqda “TASS” Julien’s Auctions savdo uyi ma’lumotiga tayanib xabar beradi.\n\nXabarda ta’kidlanishicha, gitara Lennonga tegishli bo‘lgan, keyinchalik u Ringo Starrga sovg‘a qilingan.\nRingo Starrning Ludwig Oyster barabani kimoshdi savdosida 2,2 million dollarga sotilganligi ma’lum qilinmoqda. Uni “Indianapolis kolts” amerikacha futbol klubi egasi Jim Irsey qo‘lga kiritdi.\nAfsonaviy guruhning sobiq barabanchisi Ringo Starr 800 dan ortiq musiqa asbobini kimoshdi savdosiga qo‘ydi. Kimoshdi savdosi tashkilotchilari lotlarning umumiy qiymati 10 million dollarni tashkil etadi, deb hisoblamoqda.", "category": "Madaniyat", "title": "AQShdagi kimoshdi savdosida Jon Lennonning gitarasi 910 ming dollarga sotildi", "date": "12/05/2015", "url": "https://daryo.uz/2015/12/05/aqshdagi-kimoshdi-savdosida-jon-lennonning-gitarasi-910-ming-dollarga-sotildi/"}
{"content": "Bugun, 19-sentabr sanasida O‘zbekiston Kubogining 1/4 final uchrashuvlari yakunlanadi.\n\nHozircha yarim finalning dastlabki ikki ishtirokchisi ma’lum: “Qo‘qon-1912” va “Paxtakor”.\nBugun “Bunyodkor” yarim final yo‘llanmasi uchun safarda “Andijon” bilan kurash olib boradi, bahs 18:00 da boshlanishi belgilangan.\nYarim finalning so‘nggi yo‘llanmasi uchun Olmaliqda AGMK Muborakning “Mash’al” jamoasiga qarshi bahs yuritadi. O‘yin 20:00 da boshlanishi belgilangan.\nMa’lumot uchun reglamentga ko‘ra chorak final bahslari bitta uchrashuvdan iborat. Yarim final uchun alohida qur’a tashlash bo‘lib o‘tadi.\nO‘zbekiston Kubogi\n1/4 final bellashuvlari\n19-sentabr, chorshanba\n“Andijon” – “Bunyodkor” 18:00\nHakamlar: Shavkat Nasibullayev, Rasul Fozilov, Maksim Nexochin, G‘ayrat Jo‘rayev.\nNazoratchi: Sulton Zaylobiddinov.\nKomissar: Ma’mur Saidqosimov.\nAGMK – “Mash’al” 20:00\nHakamlar: Asker Najafaliyev, Baxtiyorxo‘ja Shavkatov, Avazbek Abdullayev, Sultonmurod Abdurahmonov.\nNazoratchi: Sayfiddin Ermatov.\nKomissar: Laziz Qo‘chqorov", "category": "Sport", "title": "O‘zbekiston Kubogi—2018. Bugun yana ikki yarim finalchi nomi ma’lum bo‘ladi", "date": "09/19/2018", "url": "https://daryo.uz/2018/09/19/ozbekiston-kubogi-2018-bugun-yana-ikki-yarim-finalchi-nomi-malum-boladi/"}
{"content": "Kuni kecha O‘zbekiston milliy terma jamoasi bosh murabbiyi Mirjalol Qosimovning mag‘lubiyat mas’uliyatini o‘z bo‘yniga olgan holda iste’fo so‘ragani haqida xabar bergan edik.\n\nIjtimoiy tarmoqlarda Qosimovning iste’fosi bilan bog‘liq turli hazillar ham “bolalamoqda”. Bunday hazillardan biri Facebook'ning “Есть работа! (Узбекистан)” guruhiga joylashtirildi.\nUnda guruh a’zolaridan biri “Paxtakor” stadioniga o‘z o‘yinchilari bo‘lgan yangi murabbiy qidirilayotganligi haqida yozgan. Bu e’longa foydalanuvchilar ham turli fikrlar bildirgan. Bir a’zo “Elektrik-chi? Yangi elektrikni ishga olmaysizlarmi?” degan bo‘lsa, boshqa bir futbol muxlisasi esa “Meni ishga olinglar! Men ham futbolni umuman tushunmayman”, qabilida piching qilgan.\nQosimovning bayonoti haqidagi bizning xabarimizga, shuningdek, boshqa manbalardagi yangiliklarga ko‘plab futbol shaydolari o‘z fikrlarini bildirdi. Ular orasida ham ijobiy, ham salbiy fikrlarni ko‘rish mumkin. Muxlislar ikki jamoaga bo‘lingan: Qosimovning iste’foga chiqishi tarafdorlari va uning jamoada qolishini istovchilar.\n\nBunga misol tariqasida mushtariyimiz Qosimovning yaxshi o‘yinchi ekanligi, biroq murabbiylikni eplay olmayotganligini ta’kidlaganini keltirishimiz mumkin. Yana bir futbol ixlosmandi murabbiyning taktika borasida kuchsizligini bildirgan bo‘lsa, boshqasi esa ularga chiroyli o‘yin va natija kerakligini, Qosimovda esa bularning hech qaysisi yo‘qligini aytgan.\nFacebook’dagi sahifamiz o‘quvchilaridan biri esa Qosimov o‘rniga aktyor Alisher Uzoqovning murabbiy bo‘lishi kerakligini aytib o‘tgan. Ularning yana biri futbolchilarimizning faqat to‘yda yaxshi o‘ynashi haqida fikr bildirgan.\nMilliy termamiz mag‘lubiyatida Qosimovning aybsizligini ta’kidlayotgan futbol shaydolari ham o‘z fikrlari bilan bo‘lishgan. Ulardan biri murabbiyning emas, balki futbolchilarning uquvsiz ekanligi haqida so‘z yuritgan. Qosimov tarafdorlaridan yana biri fanatning har qanaqa vaziyatda muxlisligicha qolishi kerakligini, yutganda ko‘kka ko‘tarib, yutqizganda oyoqosti qilish yaxshi emasligini odilona ta’kidlagan. Uff.uz mushtariylaridan biri Qosimovning murabbiylik borasida yutuqlari borligini eslatib, “Bunyodkor”ning Osiyo Chempionlar ligasi yarim finaligacha borganini misol qilib keltirgan.\nYana kimdir esa, jahl ustida jamoamizning umuman murabbiysiz qolishiga ham roziligini bildirgan.\nUff.uz da e’lon qilingan Qosimovning iste’fosi to‘g‘risidagi yangilikka 769 ta fikr bildirilgan. Biroq ularni ochib o‘qishning iloji bo‘lmayapti. Balki Internet tarmog‘i futbol ishqibozlarining qizg‘in bahslarini “ko‘tara olmayotgandir”?\nFikrlarni tahlil qilib chiqish natijasida, ko‘p futbol ixlosmandlarining termamiz mag‘lubiyatidan xafa bo‘lib, murabbiylik shtabi o‘zgarishi kerak degan fikrda ekanligi ma’lum bo‘ldi. Ular vaziyatning keyinchalik yaxshilanib ketishiga umid qilmoqda. Bu umidlarini esa yangi murabbiy bilan bog‘lamoqda.\nAziz mushtariylar, sizning fikringiz qanday?", "category": "Sport", "title": "Muxlislar Qosimov o‘rniga Alisher Uzoqovning murabbiy bo‘lishini talab qilmoqda", "date": "09/12/2013", "url": "https://daryo.uz/2013/09/12/muxlislar-qosimov-orniga-alisher-uzoqovning-murabbiy-bolishini-talab-qilmoqda/"}
{"content": "Londonning Gatvik aeroportidan parvoz qilgan Virgin Atlantic aviakompaniyasi (Buyuk Britaniya) laynerini yashin urdi. Bu haqda Sutton Guardian xabar bermoqda. \n\nHodisa 22-mart, chorshanba kuni ro‘y berdi. Samolyot Yamaykadagi Montego-Bey shahriga yo‘l olgandi. \nMy Travels!? Ten mins into a long haul flight & struck by lightening. Currently dumping fuel to try head back to Gatwick #flying #planes #no pic.twitter.com/fCcTsk71pg\n— NiX K (@NiXakaNick) March 22, 2017\nHavo kemasi kapitani Gatvik aeroportiga qaytish haqida qaror qabul qildi. Layner eson-omon qo‘ndi, hodisa tufayli hech kim jabrlanmadi. Yo‘lovchilar boshqa samolyot yordamida manziliga yetkazildi. “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Yamaykaga yo‘l olgan Britaniya yo‘lovchi samolyoti yashin tufayli ortiga qaytishga majbur bo‘ldi", "date": "03/23/2017", "url": "https://daryo.uz/2017/03/23/yamaykaga-yol-olgan-britaniya-yolovchi-samolyoti-yashin-tufayli-ortiga-qaytishga-majbur-boldi/"}
{"content": "“Baron” filmining ikkinchi qismi ssenariysi ustida ishlar boshlandi. Aktyor Farhod Mahmudov filmning davomida ham qatnashadi. Bu haqda film rejissori Rustam Sa’diyev o‘zining Instagram’dagi sahifasida ma’lum qildi, deb yozadi UZ24.\n\n“Ayni damda ‘Baron-2’ ssenariysi ustida ishlar ketyapti. Farhod Mahmudov bilan syomka muddatlarini kelishib oldik. (Hozircha shu)”, — deya qayd etdi rejissor.\nShuningdek, rejissor “Er bermoq — jon bermoq - 2” komediyasining suratga olish ishlari boshlanish arafasida ekanligi haqida ham yozib qoldirgan. Filmning davomida qaysi aktyorlar ishtirok etishi aytilmagan.\nEslatib o‘tamiz, rejissor Rustam Sa’diyev “O‘zbekkino” Milliy agentligi buyurtmasiga asosan suratga olgan “Baron” nomli film Alisher Navoiy nomli kinosaroyida 15-yanvar kuni yopiq premyera qilingan edi.\nKeyinroq filmda bosh rollardan birini ijro etgan aktyor Javohir Zokirov “Baron” filmining davomi suratga olinishini ishonch bilan ta’kidlagan edi.", "category": "Madaniyat", "title": "“Baron-2” filmi ustida ish boshlandi", "date": "04/19/2016", "url": "https://daryo.uz/2016/04/19/baron-2-filmi-ustida-ish-boshlandi/"}
{"content": "Sharqiy harbiy okrug hududida joylashgan barcha qo‘shinlar hamkorligidagi qo‘mondonlik-shtab mashg‘ulotlari bo‘lib o‘tdi. Bu haqda Mudofaa vazirligi matbuot xizmati “Daryo”ga ma’lum qildi.\n\nSharqiy harbiy okrug qo‘shinlari qo‘mondoni boshchiligida hamkorlikdagi harakatlarni muvofiqlashtirish, razvedka va boshqa muhim ma’lumotlarni tezkor almashish, shuningdek, ishtirokchi bo‘linmalarning real vaqt mezonlari asosida samarali va yagona boshqaruvini tashkil etish bo‘yicha chora-tadbirlar ko‘rildi.\n“Mashg‘ulotlarning amaliy qismi harbiy okrug hududida joylashgan poligonlar hamda toifalangan obyektlarda real sharoit va vaziyatlarga imkon qadar yaqinlashtirilgan holda o‘tkazilishi uchun sharoitlar muhayyo etildi. 50 ga yaqin bo‘linmalar marsh uyushtirdi, 200 kvadrat kilometrga yaqin hududda yerdan va havodan razvedka ishlari olib borildi. 60 ga yaqin shartli amaliy mashqlar hamkorlikda bajarildi”, — deyiladi xabarda.\n\nO‘quvlarda ishtirok etgan Mudofaa vazirligi toifalangan obyektlarni qo‘riqlash qo‘shinlari qo‘mondonligi shaxsiy tarkibi ham uchta viloyatdagi o‘ta muhim obyekt va inshootlarning qo‘riqlanishi kuchaytirilgan tizimda olib borilgan. Qo‘riqlanayotgan o‘ta muhim obyektlarda shartli mashg‘ulotlar o‘tkazilgan.\nXabarda ta’kidlanishicha, hamkorlikdagi qo‘mondonlik-shtab mashg‘ulotlarining yana bir amaliy jarayonlari Sharqiy harbiy okrugi Farg‘ona dala-o‘quv maydonida davom etgan. Uni Mudofaa vazirligi rahbariyati hamda Davlat xavfsizlik xizmati Chegara qo‘shinlari qo‘mondonligi mas’ul ofitserlari kuzatib borishgan.\nHamkorlikdagi qo‘mondonlik-shtab mashg‘ulotlari kecha, 13-aprel kuni yakunlandi. Harbiy bo‘linmalar doimiy joylashgan joyiga qaytarildi.\nMashg‘ulotlar yakunida jonbozlik ko‘rsatgan bir guruh harbiy xizmatchilar Mudofaa vazirligi va Davlat xavfsizlik xizmati Chegara qo‘shinlari tomonidan rag‘batlantirildi.\n\n\n\n\n\n\n\n\n", "category": "Mahalliy", "title": "O‘zbekiston kuch tuzilmalarining hamkorlikdagi mashg‘ulotlari yakunlandi (foto+video)", "date": "04/13/2019", "url": "https://daryo.uz/2019/04/13/ozbekiston-kuch-tuzilmalarining-hamkorlikdagi-mashgulotlari-yakunlandi-fotovideo/"}
{"content": "O‘zbekiston bozorlarida yaqindan boshlab Elephone kompaniyasining P2000 modelidagi smartfoni sotila boshladi, deya xabar bermoqda “Mobinfo.uz”.\n\nBiometrik datchikka qo‘shimcha ravishda yangi smartfon NFC texnologiyasida ham ishlay oladigan bo‘ldi. Shunisi qiziqki, barmoq izini nafaqat telefonni blokdan chiqarish uchun, balki o‘yinlar, dasturlar, SMS, galereya va boshqalarni ochish uchun ham o‘rnatish mumkin.\nElephone P2000 5,5 dyuymli 1280×720 pikselli displey, 8 yadroli MediaTek MT 6592 protsessori, 2 Gb tezkor va 16 Gb ichki xotiraga ega bo‘ldi. Shuningdek, u 13 megapikselli asosiy va 8 megapikselli old kamera, 2650 mA/s sig‘imli akkumulyator batareyasi bilan jizohlandi.\nQurilma Android 4.4 KitKat operatsion tizimida ishlaydi. Korpusi 7,6 millimetr qalinlikka ega.\nPoytaxtdagi “Fleshka” savdo majmuasida Elephone P2000 875 ming so‘mdan sotilmoqda.", "category": "Texnologiyalar", "title": "Elephone P2000 smartfoni O‘zbekistonda 875 ming so‘mdan sotila boshladi", "date": "12/25/2014", "url": "https://daryo.uz/2014/12/25/elephone-p2000-smartfoni-ozbekistonda-875-ming-somdan-sotila-boshladi/"}
{"content": "Parijdagi Yelisey maydonida avtomobil politsiya avtobusiga urildi. Bu haqda, BFMTV’ga asoslanib, “TASS” xabar bermoqda.\n\nVoqea Yelisey saroyi yaqinida ro‘y berdi.\nAyni paytda hudud o‘rab olingan. Voqea joyida politsiyachilar va yong‘in xizmat ishlamoqda. Atrofdagi metro bekatlari yopilgan.\nDastlabki ma’lumotlarga ko‘ra, hujum qasddan uyushtirilgan. Boshqa tafsilotlar hozircha ma’lum emas.", "category": "Dunyo", "title": "Parijda avtomobil politsiya avtobusiga urildi", "date": "06/19/2017", "url": "https://daryo.uz/2017/06/19/parijda-avtomobil-politsiya-avtobusiga-urildi/"}
{"content": "Germaniyaning Shpandau shahrida yashovchi Annegret Raunik ismli o‘qituvchi ayol to‘rt egizakni dunyoga keltiradi, deya xabar bermoqda “Gazeta.ru” Berliner Morgenpost’ga tayanib.\n\nGazeta yozishicha, to‘rt egizak tug‘ilishining o‘zi noyob hodisa hisoblanadi, biroq Raunikning yoshi 65 da ekanligini nazarda tutib, bu holatni haqiqiy shov-shuv deb atash mumkin. Ayol besh marta turmush qurgan bo‘lib, 13 nafar farzand ko‘rgan.\nRaunik sun’iy urug‘lantirish usuli orqali homilador bo‘lgan. Ayni paytgacha homiladorlik jiddiy asoratlarsiz o‘tmoqda. Hammasi yaxshi yakunlansa, ayol yozda tug‘adi va dunyodagi eng keksa to‘rt egizak onasiga aylanadi.", "category": "Dunyo", "title": "Germaniyada 65 yoshli ayol to‘rt egizakni dunyoga keltiradi", "date": "04/13/2015", "url": "https://daryo.uz/2015/04/13/germaniyada-65-yoshli-ayol-tort-egizakni-dunyoga-keltiradi/"}
{"content": "O‘zbekiston Respublikasi Prezidenti Shavkat Mirziyoyev 2-noyabr kuni MDH Hukumat rahbarlari kengashining navbatdagi majlisida ishtirok etish uchun mamlakatimizga kelgan Tojikiston Respublikasi Bosh vaziri Qohir Rasulzoda, Qozog‘iston Respublikasi Bosh vaziri Bakitjan Sagintayev, Belarus Respublikasi Bosh vaziri Andrey Kobyakov va Turkmaniston Vazirlar Mahkamasi Raisi o‘rinbosari Esenmurat Orazgeldiyev bilan ikki tomonlama uchrashuvlar o‘tkazdi. Bu haqda O‘zA xabar bermoqda.\n\nTojikiston Respublikasi Bosh vaziri Qohir Rasulzoda bilan uchrashuvda konstruktiv va samarali hamkorlikni rivojlantirishdan ikki tomon ham manfaatdor ekani haqida so‘z yuritildi.\nDavlatimiz rahbari O‘zbekiston bilan Tojikiston o‘rtasidagi an’anaviy yaqin do‘stlik munosabatlarini mustahkamlashga qaratilgan aniq loyiha va dasturlarni amalga oshirish uchun hukumatlararo komissiya salohiyatidan samarali foydalanish muhimligini alohida ta’kidladi.\nQozog‘iston Bosh vaziri Bakitjan Sagintayev bilan uchrashuvda oliy darajadagi o‘zaro tashriflar chog‘ida erishilgan kelishuvlar va imzolangan hujjatlarni izchil amalga oshirish masalalari ko‘rib chiqildi.\nSavdo, investitsiya, energetika, transport va boshqa ustuvor yo‘nalishlardagi hamkorlikni rivojlantirish muhimligi ta’kidlandi. Ikki davlat hududlari o‘rtasidagi va ishbilarmon doiralari darajasidagi faol aloqalarni davom ettirishga alohida e’tibor qaratildi.\nBelarus Bosh vaziri Andrey Kobyakov bilan uchrashuvda O‘zbekiston – Belarus munosabatlari rivojidagi ijobiy sur’at mamnuniyat bilan qayd etildi.\nQisqa vaqt mobaynida mashinasozlik sohasi, agrosanoat majmuasi, oziq-ovqat, farmatsevtika va boshqa tarmoqlarda qo‘shma loyihalar amalga oshirildi.\nTomonlar hamkorlikning mavjud salmoqli salohiyatini, avvalambor, iqtisodiyotning real sektoridagi kooperatsiya imkoniyatlarini to‘la ishga solishdan manfaatdor ekani qayd etildi.\nTurkmaniston Vazirlar Mahkamasi Raisi o‘rinbosari Esenmurat Orazgeldiyev bilan uchrashuv chog‘ida Turkmanistonga oliy darajadagi tashriflar va davlat rahbarlarining muntazam muloqotlari O‘zbekiston – Turkmaniston munosabatlarini strategik sheriklik bosqichiga ko‘targani ta’kidlandi.\nO‘zbekiston bilan Turkmaniston o‘rtasidagi savdo-iqtisodiy va transport-kommunikatsiya sohalaridagi hamkorlik, sanoat va qishloq xo‘jaligidagi kooperatsiyani rivojlantirish istiqbollari ko‘rib chiqildi.\nTojikiston, Qozog‘iston, Belarus va Turkmaniston hukumatlari rahbarlari O‘zbekiston Prezidenti Shavkat Mirziyoyevga samimiy qabul uchun minnatdorlik bildirdi va o‘z davlatlari rahbarlarining ezgu tilaklarini yetkazdi.", "category": "Mahalliy", "title": "Shavkat Mirziyoyev Tojikiston, Qozog‘iston, Belarus va Turkmaniston hukumatlari rahbarlarini qabul qildi", "date": "11/03/2017", "url": "https://daryo.uz/2017/11/03/shavkat-mirziyoyev-tojikiston-qozogiston-belarus-va-turkmaniston-hukumatlari-rahbarlarini-qabul-qildi/"}
{"content": "Kataloniya hukumati hududning Ispaniyadan mustaqilligi masalasidagi referendumning o‘tishiga xalal berishga uringan politsiya bilan to‘qnashuvlar davomida 337 kishi jabrlandi. Meduza’ning xabar berishicha, Kataloniya hukumati jabrlanuvchilarni rasmiy shikoyatlar bilan murojaat bilan chiqishga chorlagan.\nAvvalroq Ispaniya hukumati Kataloniyadagi referendum qatnashchilari bilan to‘qnashuvlar oqibatida 11 nafar politsiyachi tan jarohati olganini ma’lum qilgan edi.\n", "category": "Dunyo", "title": "Kataloniyada politsiya bilan to‘qnashuvlar oqibatida 337 kishi jabrlandi", "date": "10/01/2017", "url": "https://daryo.uz/2017/10/01/kataloniyada-politsiya-bilan-toqnashuvlar-oqibatida-337-kishi-jabrlandi/"}
{"content": "AQSh prezidenti Donald Tramp va uning rafiqasi Melaniya Yaponiya imperatori Akixito bilan uchrashdi. Bu haqda The Telegraph xabar bermoqda.\n\nAQShning birinchi xonimi uchrashuvda Dior brendiga mansub to‘q ko‘k rangli yopiq ko‘ylak kiydi.\nTramp Osiyoga 12 kunlik tashrifi doirasida Tokioga bordi.\n\nQayd etilishicha, Melaniyaning ko‘ylagi uning avvalgi liboslariga qaraganda ancha kamtarona edi. U Yaponiya poytaxtiga Fendi brendining paltosida keldi.\nAQSh prezidenti Osiyoga 12 kunlik tashrifi doirasida Yaponiyadan tashqari Janubiy Koreya, Xitoy, Vyetnam va Filippinga ham boradi.\nMavzuga doir: Tokioda ayollar politsiyasi Melaniya va Ivanka Trampni muxlislardan himoya qiladi (video)", "category": "Dunyo", "title": "Yaponiya imperatori Melaniya Trampni sipo ko‘rinishga majbur qildi", "date": "11/07/2017", "url": "https://daryo.uz/2017/11/07/yaponiya-imperatori-melaniya-trampni-sipo-korinishga-majbur-qildi/"}
{"content": "2014-yilda eng ko‘p pul ishlab topgan Gollivud aktyorlari reytingida “Uoll Strit bo‘risi” filmida bosh rolni ijro etib, 25 million dollar ishlagan Leonardo Di Kaprio yetakchilik qilmoqda, deb xabar berdi “Segodnya.ua”.\n\nKeyingi o‘rinlarda 20 million dollardan ishlab topgan Gollivudning bir yo‘la uch nafar “faxriy” aktyorlari − Denzel Vashington, Mett Deymon va kichik Robert Dauning bormoqda.\nQayd etilishicha, eng ko‘p pul ishlab topgan aktyorlarning deyarli barchasi erkaklardir. Aktrisalardan faqatgina Sandra Ballok va Anjelina Joli reytingning yuqori qismidan o‘rin olgan.", "category": "Madaniyat", "title": "Leonardo Di Kaprio 2014-yilda eng ko‘p pul ishlagan Gollivud aktyori deb topildi", "date": "03/27/2015", "url": "https://daryo.uz/2015/03/27/leonardo-di-kaprio-2014-yilda-eng-kop-pul-ishlagan-gollivud-aktyori-deb-topildi/"}
{"content": "Habrhabr resursining tambovchanin nikli foydalanuvchisi Viber messenjerida muammo aniqlaganini bildirdi. Mashhur dasturda, agar suhbatdosh ovozli muloqot chog‘ida boshqa suhbat olib borayotgan bo‘lsa, uni eshitish va kuzatish mumkin ekan, deb xabar beradi “Hi-Tech.Mail.ru”.\n\nFoydalanuvchining ta’kidlashicha, u muammoni 2016-yil oktabrida aniqlagan. Ikki foydalanuvchi Viber orqali audioaloqa qilayotgan bo‘lsa, ulardan biriga mobil tarmoq orqali birov qo‘ng‘iroq qilsa, Viber’dagi muloqot ikkinchi tarmoqqa o‘tkazib turiladi, ya’ni qo‘ng‘iroq kutish rejimida ushlab turiladi. Agar Viber orqali suhbatlashayotgan ikkinchi foydalanuvchi smartfonidagi “ushlab turish” tugmasini ikki marta bossa, u birinchi foydalanuvchining mobil tarmoq orqali suhbatini eshitib o‘tirishi mumkin bo‘ladi.\ntambovchanin muammo haqidagi ma’lumotlarni Viber ishlab chiqaruvchilari elektron manziliga yo‘llaganini aytdi. Ammo ular shu paytgacha mujmal javob bilan cheklanayotgan edi, Habrhabr’dagi postingdan so‘ng esa ular Viber’ning Android versiyasida xatoni tuzatdi, lekin u iOS va Blackberry’dagi versiyalarda saqlanmoqda.", "category": "Texnologiyalar", "title": "OAV: Viber mobil tarmoq orqali amalga oshirilayotgan suhbatlarni kuzatish imkonini beradi", "date": "01/13/2017", "url": "https://daryo.uz/2017/01/13/oav-viber-mobil-tarmoq-orqali-amalga-oshirilayotgan-suhbatlarni-kuzatish-imkonini-beradi/"}
{"content": "2-mart, shanba kuni futbol bo‘yicha Angliya premyer ligasining 29-tur bahslari boshlandi.\n\nTurning dastlabki o‘yini “Uembli” stadionida bo‘lib o‘tdi. Unda Londonning ikki klubi “Tottenhem” hamda “Arsenal” to‘qnash keldi.\nBellashuvning 16-daqiqasida “to‘pchilar” yarim himoyachisi Aaron Remzi hisobni ochgan bo‘lsa, 74-daqiqaga kelib Harri Keyn penaltidan Bernd Leno qo‘riqlayotgan darvozani ishg‘ol qildi va hisobni tenglashtirdi (1:1). Uchrashuvning 90-daqiqasida “shporlar” darvozasi tomon 11 metrlik jarima zarbasi belgilandi. Undan Pyer-Emerik Obameyang unumli foydalana olmadi. O‘yin so‘ngida esa Lukas Torreyra qizil kartochka olib maydonni tark etdi.\nShu tariqa London derbisida g‘olib nomi aniqlanmadi va tomonlar 1 ochkodan bo‘lishib oldi.\nAPL\n29-tur bahslari\n2-mart, shanba\nGollar: 0:1 – 16 Remzi, 1:1 – 74, penalti Keyn.\n“Tottenhem”: Lyoris, Trippier, Alderveyreld, Sanches, Vertongen, Rouz, Vanyama (Lamela, 59), Sissoko, Eriksen, Son (Lyorente, 79), Keyn\n“Arsenal”: Leno, Mustafi, Sokratis, Kosyelni, Monreal, Jaka, Gunduzi (Torreyra, 46), Mxitaryan, Remzi (O‘zil, 72), Ivobi, Lyakazett (Obameyang, 56)\nOgohlantirishlar: Mxitaryan (58), Lamela (63), Rouz (69), Jaka (74), Lyorente (84)\nChetlatish: Torreyra (90+5)", "category": "Sport", "title": "2 ta penalti, qizil kartochka. “Tottenhem” “Arsenal” bilan durang qayd etdi (video)", "date": "03/02/2019", "url": "https://daryo.uz/2019/03/02/2-ta-penalti-qizil-kartochka-tottenhem-arsenal-bilan-durang-qayd-etdi-video/"}
{"content": "Xonanda Shahzoda tomonidan kuylangan “O‘zbegim” nomli qo‘shiqning matniga turli e’tirozlar bildirilgani munosabati bilan, jurnalist Feruz Muhammad she’r muallifi, O‘zbekiston xalq shoiri Iqbol Mirzo bilan bog‘landi.\n\nMa’lumot uchun, qo‘shiq matnining asosan “yigirma besh yoshdasan, O‘zbegim” degan misrasi e’tirozlarga sabab bo‘lgan. Tanqidchilar O‘zbekiston tarixi 25 yil emas, bir necha ming yillardan iborat ekani bilan o‘z fikrini asoslashga harakat qilgan.\n“She’rning ‘yigirma besh yoshdasan, O‘zbegim’ degan misrasida ma’no jihatdan hech qanday xatolik yo‘q. Adabiyotda mubolag‘a, bo‘rttirish, kuchaytirish kabi san’atlar bor. Bu o‘rinda so‘zlar ‘yigirma besh yoshdasan, mustaqilligingga 25 yil to‘ldi, yigirma besh yoshda sohibqiron bo‘lding, navqiron bo‘lding’, degan ma’noda qo‘llanilgan”, — dedi Iqbol Mirzo.\n“Erkin Vohidov ham ‘Tarixingdir ming asrlar, ichra pinhon o‘zbegim’, deydilar. Ming asrni yillarda hisoblaydigan bo‘lsak, 100 ming yilga teng. 100 ming yillik tarix esa hech qaysi xalqda yo‘q, o‘zbek xalqining qadimiy tarixi 4—5 ming yillarga borib taqaladi. Men nahotki o‘zbek xalqining tarixini bilmasdan, 25 yillik tariximiz bor desam?!”, — dedi O‘zbekiston xalq shoiri.\n“Yaxshilik qidirib qaragan, yaxshi ko‘z bilan nazar solgan kishi buni darrov anglab olgan bo‘lardi. Bir she’rimda yozganimdek, ‘kimdir daraxtga qarab tanburni o‘ylaydi, kimdir tandirni o‘ylaydi’. Bular she’rga, qo‘shiqqa tandir ko‘zi bilan qaragan. Qolaversa bu san’atkor qizimiz mashhur bo‘lgani uchun, qo‘shiq ham yaxshi chiqqani uchun kimlarningdir jig‘iga tegayotgan bo‘lishi mumkin. Menimcha klipi ham chiroyli ishlangan, qo‘shiqni ham aytilishi menga juda ham ma’qul”, — dedi Iqbol Mirzo.\n“Meni tanqid qilgan Shuhrat Qayumovga ham, Gulchehra Umarovaga ham hech qanday e’tirozim yo‘q. O‘zbekiston xalq shoiri, Milliy musiqani rivojlantirish va muvofiqlashtirish kengashi raisi sifatida bir narsaga xursandman — meni, ya’ni, estrada va san’at sohasidagi rahbarlardan birini ham tanqid qilish mumkin. Men bundan xafa emasman”, — dedi O‘zbekiston xalq shoiri.\n“‘She’riyat ko‘chasidan o‘tganmi?’, degan tanqidiy gaplarga javobim: rostdan ham hali she’riyat ko‘chasidan o‘tib bo‘lganim yo‘q. Bu ko‘cha, yo‘l go‘yo san’at va jurnalistikaga o‘xshagan cheksiz labirintdir. Asosiysi, o‘z yo‘lingni topib olish. Adabiyot ko‘chasida qolishga, undan o‘tib ketmaslikka tanqidchilarimga va’da beraman”, — deya qo‘shimcha qildi Iqbol Mirzo.\nShoir Iqbol Mirzo mazkur she’rning haqiqiy variantini taqdim etdi. She’rni e’tibor berib o‘qilsa, unda “O‘zbegim” so‘zi umuman yo‘qligiga guvoh bo‘lish mumkin. Mazkur so‘z xonanda yoki bastakor tomonidan she’rga qo‘shimcha qilingan, O‘zbekiston xalq shoiri esa bu qo‘shimchaga hech qanday e’tirozi yo‘qligini ma’lum qildi.\nHa-a-a-y yurtim!\nKo‘z ochib seni ko‘rdim.\nBulbulzabon til berding,\nSevgi to‘la dil berding.\nOltin beshigim bo‘lding,\nMangu qo‘shig‘im bo‘lding.\nHa-a-a-y yurtim!\nO‘zim aylanay, yurtim.\nYigirma besh yoshdasan,\nGultojimsan boshdasan.\nO‘lkalar ko‘p, yurtlar ko‘p,\nSen boshqasan, boshqasan.\nTuprog‘i to‘tiyo yurt,\nBag‘ri to‘la ziyo yurt.\nOsmonda oy yagona,\nYerda o‘zing tanho yurt.\nKimlarga armon bo‘lding,\nKimlarga darmon bo‘lding.\nBuyuk ipak yo‘lida\nEng ulug‘ karvon bo‘lding.\nO‘zingga qalqon bo‘lding,\nMuhtasham qo‘rg‘on bo‘lding.\nYigirma besh yoshingda\nSen Sohibqiron bo‘lding.\nHa-a-a-y yurtim!\nJonimni beray, yurtim.\nQuchog‘ing kezib yurdim,\nIqbolim sezib yurdim.\nSuygansan onam bo‘lib,\nBaxtingda baxtim ko‘rdim.\nHa-a-a-y yurtim!\nO‘zim o‘rgilay, yurtim.\nIqbol Mirzo,\n O‘zbekiston xalq shoiri\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "O‘zbekiston xalq shoiri Iqbol Mirzo “yigirma besh yoshdasan, O‘zbegim” misrasining ma’nosini tushuntirib berdi", "date": "07/21/2016", "url": "https://daryo.uz/2016/07/21/ozbekiston-xalq-shoiri-iqbol-mirzo-yigirma-besh-yoshdasan-ozbegim-misrasining-manosini-tushuntirib-berdi/"}
{"content": "Xonanda Zohirshoh Jo‘rayev “Daryo” internet-nashri uchun eksklyuziv intervyu berdi. Intervyuni jurnalist Feruz Muhammad tashkillashtirdi.\n\nZohirshoh Jo‘rayev olti yil davomida “zapret”da yurishiga sabab bo‘lgan voqealar va o‘sha vaqtda nimalar qilgani haqida gapirib berdi.\n\nBalki mening ham o‘zimga yarasha xatolarim bo‘lgandir. Sahnaga endi qadam qo‘yayotgan yosh qo‘shiqchini sindirib qo‘yish oson. Aynan kimning ko‘ziga yomon ko‘ringanimni bilmadim. Qaysi voqea sabab bunday bo‘lganini ham bilmayman.\nMenga ‘kerak emas odamlar bilan salom-alik qilib qo‘ygansan’ shunga, deyishgan. Mayli deganman, xo‘p deganman, isyon ko‘tarib, to‘polon qiladigan odam emasman. Buni to‘g‘ri qabul qilib, Allohning sinovi deb, Allohga tavakkal qilib, o‘sha og‘ir kunlardan o‘tib oldim. Bu muddat olti yil, ya’ni 2011-yildan 2017-yilgacha bo‘lgan.\nZohirshoh Jo‘rayev, xonanda\nZohirshoh Jo‘rayev “zapret”ga uchragan vaqtida Andijonga ketgani haqida ham gapirib berdi.\nSizni hamma tashlab ketgan vaqt bo‘lganmi?, bo‘lmasin, sizni hamma tashlab ketmasin. Faqat oldingizda ota-onangiz qolsa, juda og‘ir bo‘ladi. Chunki o‘sha vaqtda ota-onangizga ham og‘ir bo‘ladi. Agar ular ham sizga hech qanday yordam bera olmasa, juda ham og‘ir bo‘ladi.\nO‘sha mas’uliyat ularga tushmasin, ularga og‘ir botmasin deya Andijonga ketganman. To‘rt yil Andijonda xalq xizmatida yurganman.\nZohirshoh Jo‘rayev, xonanda\nZohirshoh Jo‘rayev suhbat davomida akasi Shohjahon Jo‘rayev bilan munosabati, otasi, O‘zbekiston xalq artisti Sherali Jo‘rayevning unga nisbatan eng qattiq “jazo”si va tanbehi haqida gapirib berdi.\n\nMa’lumot uchun, xonanda Zohirshoh Jo‘rayev “Xalqlar do‘stligi” saroyida 24 —25-fevral kunlari  “Seni sog‘inib” deb nomlangan konsert dasturini taqdim qilmoqda.", "category": "Madaniyat", "title": "Zohirshoh Jo‘rayev nima uchun 6 yillik “zapret”da yurganiga oydinlik kiritdi (video)", "date": "02/14/2020", "url": "https://daryo.uz/2020/02/14/zohirshoh-jorayev-nima-uchun-6-yillik-zapretda-yurganiga-oydinlik-kiritdi-video/"}
{"content": "O‘zbekistonda kredit ta’tillari davomida kreditdan foydalanganlik uchun foizlar hisoblanishda davom etadi, deb xabar bermoqda Markaziy bank matbuot xizmati.\nEslatib o‘tamiz, koronavirus ta’sirini yumshatish bo‘yicha chora-tadbirlarga muvofiq moliyaviy qiyinchiliklarga duch kelgan tadbirkorlik subyektlari va jismoniy shaxslarga banklar tomonidan ajratilgan kreditlar bo‘yicha to‘lovlarni amalga oshirish uchun 1-oktabrga qadar imtiyozli davr berilgan edi.\nMarkaziy bank kredit tashkilotlarining qarz oluvchilariga murojaatida kredit bo‘yicha to‘lov muddatlari kechiktirilgan davrda ham foizlar hisoblanishda davom etishini, ushbu foizlar kechiktirilgan muddat tugaganidan so‘ng to‘lanilishi lozimligini ma’lum qildi.\nTa’kidlanishicha, hozirgi kunda kredit bo‘yicha to‘lovni amalga oshirishga moliyaviy imkoniyati bo‘lgan qarzdorlar o‘z kreditlarini kredit shartnomalarida belgilangan muddatlarda so‘ndirishni davom ettirishi lozim. Bu kelgusida qarz oluvchilarda qarz summasi oshib ketishining oldini olishi mumkin.", "category": "Mahalliy", "title": "O‘zbekistonda kredit ta’tillari davomida ham foizlar hisoblanishi ma’lum qilindi", "date": "04/08/2020", "url": "https://daryo.uz/2020/04/08/ozbekistonda-kredit-tatillari-davomida-ham-foizlar-hisoblanishi-malum-qilindi/"}
{"content": "Yevroparlament deputatlari Yevropa Ittifoqiga Rossiya bilan strategik hamkorlik konsepsiyasidan voz kechishni, shundan so‘ng, SWIFT (Butunjahon banklararo moliyaviy telekommunikatsiyalar birlashmasi)dan Rossiyani chiqarish ehtimolini ko‘rib chiqishni taklif qilmoqda. Bu haqda Ukrainadagi vaziyat va Rossiya bilan munosabatlar bo‘yicha Strasburgdagi yalpi sessiyada ma’qullangan Yevroparlament rezolyutsiyasiga tayanib, “ITAR-TASS” xabar berdi.\n\nBundan tashqari, Yevroparlament rezolyutsiyasi Yevropa Ittifoqiga “Yujniy potok” (“Janubiy oqim”) loyihasida ishtirok etish va atom energetikasi sohasida hamkorlik qilishdan bosh tortishni ham taklif etmoqda. Deputatlarning fikricha, ittifoq energetika sohasida Rossiya bilan rejalashtirilgan barcha bitimlarni bekor qilishi, umuman, Yevropa jamiyati Rossiya bilan munosabatlarini qaytadan ko‘rib chiqishi lozim.\nShunga qaramay, Rossiya yetkazib bergan gaz narxining Ukraina tomonidan o‘z vaqtida to‘lanmasligi natijasida yuzaga kelgan bahsni hal qilish maqsadida Yevroparlament Ukrainaga gaz yetkazib berish bo‘yicha uch tomonlama muzokaralarni davom ettirib, uni tiklash yo‘llarini topishni taklif qilmoqda.\nBundan tashqari, Yevroittifoq shunday aniq mezonlar ishlab chiqishi kerakki, ularga asoslanib “Rossiyaga qarshi yangi sanksiyalar kiritishdan saqlanish yoki amaldagilarini olib tashlash mumkin bo‘lsin”.\nYevroparlament deputatlari, shuningdek, Rossiyaga nisbatan joriy etilgan cheklov choralarini ijobiy kutib olib, Yevropa kengashiga va unga a’zo davlatlarga mazkur shartlar amalga oshirilmaguncha sanksiyalarni bekor qilmaslik va yangi cheklovlar kiritishga tayyor turish fikri bilan murojaat qildi.", "category": "Dunyo", "title": "Yevroparlament Yevroittifoqqa Rossiya bilan strategik hamkorlikdan voz kechishni taklif qildi", "date": "09/18/2014", "url": "https://daryo.uz/2014/09/18/yevroparlament-yevroittifoqqa-rossiya-bilan-strategik-hamkorlikdan-voz-kechishni-taklif-qildi/"}
{"content": "“O‘zbekkonsert” davlat muassasasi tomonidan Toshkent shahrida to‘y, yubiley va boshqa tantanalarda konsert xizmatini ko‘rsatuvchi navbatchi guruhlar ro‘yxati tuzilgan edi. Unda taniqli xonandalarning nomini uchratmaysiz.\n“Yoshlar” telekanalidagi “Davr” muxbiri ushbu holat yuzasidan “O‘zbekkonsert”ga murojaat qildi. Muassasa mas’ul xodimi Matluba Mahkamova bunga izoh berdi.\n\nMatluba Mahkamova, “O‘zbekkonsert” vakili: — Bular navbatchi guruh. Biz bitta narsani to‘g‘ri tushunaylik — navbatchi guruh to‘yingizni boshidan oxirigacha o‘tkazib berishga kafil. Taniqli xonandani chaqiradigan bo‘lsangiz, unda to‘y egalari bevosita san’atkorning o‘zi bilan bog‘lanib, chaqiraveradi.\n“Davr” muxbiri: — Demak, ular xohlagan narxini ham aytishi mumkin?\nMatluba Mahkamova: — Yo‘q, yo‘q, xohlagan narxi emas. Bu yerda bitta narsani unutmaylik — kimdir taniqli xonandani muxlis bo‘lib chaqiradigan bo‘lsa, xonanda ham juda katta narx qo‘ymaydi.\n“Davr” muxbiri: — Buni, katta narx qo‘ymasligini kim nazorat qiladi?\nMatluba Mahkamova: — Yo‘q, “O‘zbekkonsert” bu narsani bevosita nazorat qila olmaydi. Bu to‘y egasi bilan xonanda o‘rtasidagi kelishuv. Biz ularni chegaralab qo‘ya olmaymiz.\n“Davr” muxbiri: — Demak, gaplaringizdan shunday xulosa kelib chiqadiki, taniqli san’atkorlarning qanday narx belgilashi sizlarning nazoratingizda bo‘lmaydi, ular xohlagan narxini belgilaydi.\nMatluba Mahkamova: — Ular istagan narxini qo‘ymayapti. Endi qo‘ymaydi. Endi xuddi shu masalada hozirda tushuntirish ishlari olib boryapmiz.\nMavzuga doir: “O‘zbekkonsert” rahbari “birrov”ini 2 ming dollar qilgan xonandani keskin tanqid qildi (video); Abduhoshim Ismoilov: Hozir san’atkor to‘yga borib, boy bo‘lib ketmaydi (video); Xonanda Dilso‘z: Biz ijod uchun mablag‘ni qayerdan topamiz? Faqat to‘y orqali (video); Ozodbek Nazarbekov: Yoshligimizda to‘ylar tajriba maktabi edi. Hozirgi to‘ylar esa eng bachkana qo‘shiqlarni talab qilyapti (video); Shoir Bobur Bobomurod: Bir to‘y uchun bitta san’atkor, menimcha, juda kam; Nasiba Abdullayeva: Bitta to‘yda faqat bir xonanda qatnashsin degan talab qo‘yilsa, san’atkorlar ishsiz qolib ketadi (video)", "category": "Madaniyat", "title": "“O‘zbekkonsert”: Taniqli xonandalar to‘ydagi xizmati uchun katta narx qo‘yishini biz nazorat qila olmaymiz (video)", "date": "07/08/2018", "url": "https://daryo.uz/2018/07/08/ozbekkonsert-taniqli-xonandalar-toydagi-xizmati-uchun-katta-narx-qoyishini-biz-nazorat-qila-olmaymiz-video/"}
{"content": "28—29-oktabr kunlari “Istiqlol” san’at saroyida xonanda Jahongir Otajonovning jonli ijrodagi “Kuz gullari” nomli konsert dasturi bo‘lib o‘tdi. Konsertda jurnalist Feruz Muhammad bo‘ldi va o‘z fikrlari bilan o‘rtoqlashdi.\n\nBa’zi jurnalistlarning “bir yilda bo‘layotgan ikkinchi konsertga muxlislar kelarmikan, bu noto‘g‘ri bo‘lsa kerak”, deya bildirgan xavotirlari o‘rinsiz bo‘lib chiqdi: “Istiqlol”ning zali ham, balkoni ham muxlislar bilan liq to‘ldi. Ular Jahongir Otajonovni sahnaga chiqqunicha, sahnaga chiqqandan keyin ham davomli qarsaklar bilan olqishlab turdi.\n\n“Gunohim” deb nomlangan qo‘shiq yarim soat kech boshlangan dasturning ilk taronasi bo‘ldi. “Men sizga mushtoqman, siz menga mushtoqsiz” deb nomlangan qo‘shig‘ini kuylab, zal bo‘ylab “sayohatga” chiqqan Jahongir Otajonov zalning u burchagidan, to bu burchagiga qadar ham qo‘shiq aytib, ham raqsga yaqin harakatlar qilib, ham muxlislar bilan selfi tushib sahnaga qaytdi.\n\nSahnaga qaytgan xonanda muxlislarga qarata: “Zalning oxirida o‘tirgan muxlislar bilan ham ko‘rishib qaytmasam bo‘lmasdi. Agar qaysidir muxlisimizga sho‘xligim malol kelgan bo‘lsa, tartibsizligim uchun uzr so‘rayman”, deyishi bilan, bunga javoban muxlislar tomonidan gulduros qarsaklar va: “Unday emas, hammasi joyida”, degan hayqiriqlar eshitildi.\n\nDasturda to‘rtinchi bo‘lib yangragan “Istaysizmi yo‘qmi, sizni sevaman” nomli qo‘shiqdan so‘ng, nazarimda, tomoshabirnlarga ham, xonandaga ham “jon kirdi”. Xonanda bugungi kunda o‘zini qo‘shiqchi sifatida e’tirof qilayotgan qo‘shtirnoq ichidagi qo‘shiqchilarga “Qo‘shiqchi” qo‘shig‘i orqali tanqidiy munosabat bildirdi.\n\n“Qo‘shiqchi” qo‘shig‘iga “Ilhom” teatr-studiyasining aktyor va aktrisasidan iborat juftlik tomonidan ajoyib sahna ko‘rinishi tayyorlangan. Ular qo‘shiq so‘ziga mos ravishda harakat qildi. Misol uchun, yigit qo‘liga bolg‘acha olib, uni mikrofon sifatida tassavvur uyg‘otdi. Ularning kulguli harakatlari xonandaning qo‘shiq orqali aytmoqchi bo‘lgan tanqidiy munosabati yanada oydinlashtirdi.\n\nShu o‘rinda “Ilhom” teatr-studiyasining aktyor va aktrisasidan iborat juftlikning ishtiroki haqida. Bizningcha, qo‘shiqlarga bunday yondoshish, ya’ni, xonanda tomonidan kuylanayotgan taronalarga asosan improvizatsiya harakatlari “Istiqlol” san’at saroyida ilk marotaba qo‘llangan tajriba bo‘ldi.\n\nUlarning chiqishlari “Gunohim”, “Qo‘shiqchi”, “Muhabbat oliyjanob yoxud Jin”, “Soat” kabi qo‘shiqlarga muayyan kayfiyat qo‘sha oldi. Xonandaning ular bilan bir necha marotaba raqsga tushib, ular kabi harakat qilishi muxlislar tomonidan yaxshi kutib olindi. Nazarimizda, tajriba o‘zini oqladi.\n\nDasturga nomi berilgan ajoyib “Kuz gullari” qo‘shig‘idan so‘ng, xonanda konsertga mehmon sifatida tashrif buyurgan O‘zbekiston xalq artisti Nasiba Abdullayevaga qarab: “Bu qo‘shig‘im sizning qo‘shig‘ingizga o‘xshab qolgani uchun uzr so‘rayman”, — dedi.\n\nDasturda kuylanishi rejalashtirilgan 16 qo‘shiq orasida “Bevafo”, “Ayol makri” kabilar yo‘q edi, ammo xonanda birdan bu qo‘shiqlarni ham kuylab ketdi. Dasturning shu joyida qo‘shiq aytishni to‘xtatib, sozandalarga qarata “Xato qilyapsizlar-ku!”, deya e’tiroz ham qilib qo‘ydi.\n\n“Konsertimizda ba’zi muxlislarimizning talablariga binoan eski qo‘shiqlarni kuylaganimiz uchun sizlardan uzr so‘rayman”, — deya muxlislardan yana bir marta uzr so‘rab qo‘ydi. Bu xonandaning konsert davomida uchinchi bor uzr so‘rashi edi.\n\n“Men o‘zimni sevaman, menga o‘zim yoqadi” deb nomlangan qo‘shiqni xonandaning qo‘l harakatiga mos ravishda goh o‘ng qanotdagilar, goh so‘l tomondagi muxlislar jo‘r bo‘lib kuyladi.\n\nJonli ijroda bo‘lib o‘tadigan dasturda xonandaga qanchalik qiyin bo‘lsa, sozandalarga ham shunchalar qiyin. Ayniqsa har bir narsada o‘ta injiq va talabchan bo‘lgan Jahongir Otajonovning sozandalariga bu borada yana bir karra qiyin. Dasturda sozandalarning munosib mehnati alohida e’tirof qilishga arziydi.\n\nXonanda o‘tgan safargi an’anasiga sodiq qolgan holda bu galgi konsert dasturini ham videoga oldirmadi. Bu uning o‘ziga xos strategiyasi ekanligini intervyuda ham aytib o‘tgan edi. Ammo juda ko‘plab muxlislar dasturni o‘zlarining qo‘l telefoniga muhrladi.\n“Soat” deb nomlangan tarona ikki oydan ortiq tayyorgarlik ko‘rilgan, a’lo darajada va 100 foiz jonli ijroda o‘tgan dasturga yakun yasadi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "“Tartibsizligim uchun muxlislardan uzr so‘rayman”. Jahongir Otajonovning konsertidan fotoreportaj", "date": "10/31/2016", "url": "https://daryo.uz/2016/10/31/tartibsizligim-uchun-muxlislardan-uzr-sorayman-jahongir-otajonovning-konsertidan-fotoreportaj/"}
{"content": "Madridning “Real” jamoasi darvozaboni Keylor Navas “Sevilya”ga qarshi (4:0) Ispaniya chempionati 30-turida penaltini qaytarib, klubning sobiq posboni Iker Kasilyasning rekordini takrorladi. Bu haqda AS xabar bermoqda.\n\nNavas uchrashuvning 27-daqiqasida Kevin Gameyro tomonidan amalga oshirilgan 11 metrlik jarima zarbasini qaytarib, joriy mavsumda Ispaniya chempionati doirasida qaytarilgan penaltilar sonini uchtaga yetkazdi. Shu tariqa, Kosta-rikalik futbolchi 2008/09-yillarda Iker Kasilyas qayd etgan rekordni takrorladi.\nQayd etish kerakki, 29 yoshli darvozabon joriy mavsumda faqatgina “Valensiya” hujumchisi Dani Parexo tomonidan amalga oshirilgan penaltini qaytara olmagan.", "category": "Sport", "title": "“Real” darvozaboni Keylor Navas Ispaniya chempionatida penalti qaytarish bo‘yicha Kasilyasning rekordini takrorladi", "date": "03/21/2016", "url": "https://daryo.uz/2016/03/21/real-darvozaboni-keylor-navas-ispaniya-chempionatida-penalti-qaytarish-boyicha-kasilyasning-rekordini-takrorladi/"}
{"content": "Samsung’ning yangi flagmani bir qarashdayoq diqqatni tortadi… Samsung Galaxy S6 Edge’da metall va shisha mukammal ravishda uyg‘unlashgan. Ancha zeriktirgan plastik o‘rniga ikki tomondan ham Gorilla Glass 4 — plastiklangan shishaning yangi modifikatsiyasi qo‘llanilgan. Ta’kidlanishicha, u avvalgisiga qaraganda ancha mustahkam bo‘lib, unchalik sinuvchan emas.\nBu ekrani har ikki tomondan egik bo‘lgan dunyodagi birinchi smartfondir! Atigi bir necha yil avval bunday kattalikdagi smartfonlar “belkurak” (“lopata”) deb atalardi. Bugun esa u 5,1 dyuym bilan o‘rtacha hajm hisoblanadi, endi bunday o‘lchamlar bilan hech kimni hayron qoldirib bo‘lmaydi. Shu bilan birga, yon tomonlari ingichkalashtirilishi natijasida qurilma aslidagi kattaligidan sal kichikroq ko‘rinadi va ixcham qurilma sifatida taassurot qoldiradi.\n\nAloqa texnologiyalari: GSM/GPRS/EDGE/HSDPA/LTE, Wi-Fi 802.11 a/b/g/n/ac, NFC, infraqizil port, microUSB 2.0, ANT+, Bluetooth 4.1.\nQurilma platformasi: Exynos 7420 chipseti; ikkita to‘rt yadroli protsessor: Cortex-A53 1.5 Ghz va Cortex-A53 2.1 Ghz; Mali-T760MP8 videochipi; 3 GB tezkor xotira, 32/64/126 GB ichki xotira (xotira kartasi yordamida kengaytirilmaydi), nano-SIM.\nDispley: chetlari yumaloq, sensorli, Super AMOLED, 5,1 dyuym, 1440×2560 (1 dyuymga ~577 piksel), Gorilla Glass 4 qoplamasi (orqa korpus ham).\nMultimedia: MP4/DivX/XviD/WMV/H.264 va MP3/WAV/WMA/eAAC+/FLAC’ni ko‘tara oladigan mediapleyer, FM-radio yo‘q.\nGPS: bor; A-GPS, “GLONASS”, Beidou (XXR).\nAsosiy kamera: 16 MPix, 5312×2988, LED-vspishka, avtofokus, optik stabilizatsiya, HDR, yuklab olinadigan rejimlar. Video 30 fps’da 2160p, 60 fps’da 1080p, 120 fps’da 720p, HDR.\nOld (selfi) kamera: 5 MPix, 30 fps’da 1440p, videoqo‘ng‘iroqlarda qo‘sh rejimda ishlash, avtomatik HDR.\nAlohida datchiklar va imkoniyatlar: barmoq izi skaneri (PayPal sertifikatiga ega), optik puls o‘lchagich, giroskop, kompas, Microsoft OneDrive 115 GB uchun bepul obuna.\nAkkumulyator: olinmaydigan, Li-Ion 2600 mAh, simsiz quvvat (Qi/PMA) yoki USB orqali quvvat.\nO‘lchamlari, og‘irligi: 142,1×70,1×7 mm, 132 g.\n\nSamsung Galaxy S6 Edge’ning Android 5.0 Lollipop asosidagi ancha donalashtirilgan va toza interfeysi navigatsiyani osonlashtiradi hamda qurilma ichida tez va oson mo‘ljal olish imkonini beradi. Menyuning har bir bo‘limiga alohida rang berilgan, barcha dasturlar oddiy ikonalar ko‘rinishida gavdalantirilgan, oldindan o‘rnatilgan elementlar soni kamaytirilgan.\nKamera katta piksel va diafragma tufayli yuqori sifatli suratlar olish imkonini beradi.\nSamsung Galaxy S6 Edge’da xususiyatlari bo‘yicha Samsung Galaxy Note 4 kamerasiga o‘xshash kamera (u ham 16 megapikselli va optik stabilizatsiyaga ega) ishlatilsa-da, f/1,9 obyektivi o‘z ishini ko‘rsatadi — qorong‘ilikda kamera juda yaxshi rasm oladi. Real vaqtda HDR syomkasi (ketma-ket bir nechta kadr olish zarurati yo‘q) va past yoritilgan joyda suratga olish rejimi kabi foydali texnologiyalar ilova qilingan. Kamera juda tez — bor-yo‘g‘i 0,7 soniyada ishga tushishi ham kishini mamnun qiladi. Kamerani ishga tushirish uchun mo‘ljallangan tugma yo‘q, biroq markaziy tugmani (“Uyga”) ikki marta bosish orqali uni ishga tushirish mumkin. Kameraning syomka uchun bir necha xil rejimlari, chunonchi, orqa fonni xiralashtirish va slo-mo rejimlari mavjud. Foto va videoga tushirishda 16 megapikseldan Ultra HD’gacha bo‘lgan sifatlarni tanlash mumkin.\n10 daqiqa davomida quvvatlab olish smartfonning 4 soatgacha ishlashini ta’minlaydi. Quvvatlab olish imkoniyati bo‘lmaganida energiya tejashning maksimal rejimi qolgan energiyani ancha tejab sarf qilishni ta’minlaydi.\n\nIchki simsiz quvvat olish moduli qo‘shimcha aksessuar va moslamalarsiz, smartfonni zaryad qurilmasiga joylash orqaligina uni quvvatlantirishga yordam beradi. Samsung Galaxy S6 Edge simsiz quvvat olishning asosiy WPC va PMA standartlari bilan mos keladi.\nFlagman smartfonining innovatsion displeyi bino ichida ham, kunduzgi yorug‘likda ham tiniq uzatilgan ranglar va boyitilgan shakllardan zavqlanish imkonini beradi.\nEski smartfondan Samsung Galaxy S6 Edge’ga ma’lumotlarni ko‘chirishning yengil usuli bor. Eski smartfonning operatsion tizimi (iOS, Android, Blackberry, Symbian)dan qat’i nazar, yangi Samsung Galaxy S6 Edge’da ma’lumotlar o‘zingiz bilan qoladi. SmartSwitch dasturi kontaktlar, xabarlar, fotosuratlar, taqvim, qaydlar, video, budilnik sozlamalari va boshqalarni tezgina ko‘chirib o‘tkazadi. OTG (On-the-go) kabelidan foydalanilsa, iOS bazasidagi smartfonlardan hattoki, iTunes’dan olingan qo‘shiqlarni ham ko‘chirish mumkin.\n\nSmartfonga o‘rnatilgan xavfsizlik mobil platformasi zararkunanda dasturlar va xakerlik hujumlaridan doimiy ravishda himoya qiladi.\n\nUshbu smartfon hayotda va ishda tengsiz yordamchingizga aylanadi!\nReklama huquqi asosida", "category": "Texnologiyalar", "title": "Samsung Galaxy S6 Edge — benuqson smartfon", "date": "08/21/2015", "url": "https://daryo.uz/2015/08/21/samsung-galaxy-s6-edge-benuqson-smartfon/"}
{"content": "Samsung kompaniyasi Tizen operatsion tizimida ishlovchi o‘zining yangi smartfoni — Samsung Z’ni 3-iyun kuni San-Fransiskoda bo‘lib o‘tadigan Tizen Developer Conference anjumanida taqdim etadi. Bu haqda Interfax xabar berdi.\n\nYangi smartfon 4,8 dyuymli  Super AMOLED ekran, 8 megapikselli asosiy kamera bilan jihozlanadi. Unda barmoq izi skaneri ham bor. Samsung Z ikki xil — qora va tilla ranglarda chiqariladi.\nKompaniyadagilar ta’kidlashicha, Tizen’dan foydalanish natijasida ishlash tezligi oshadi, bir vaqtning o‘zida ko‘p funksiyalardan foydalanish mumkin bo‘ladi, veb-sahifalarni ko‘rish ham tezlashadi.\nEslatib o‘tamiz, yaqinda Samsung o‘zining Galaxy Gear “aqlli” soatidagi Android operatsion tizimini Tizen’ga almashtirishni boshladi.\nYangilash ko‘rinishida yuklab olinadigan operatsion tizim 2.2 versiyasiga ega. Soatda OT to‘liq o‘zgartirilsa-da, interfeys o‘z holicha qoladi. “Apdeyt”ning bitta yomon tomoni shundaki, qurilmadagi ma’lumotlarning barchasi o‘chib ketadi.", "category": "Texnologiyalar", "title": "Samsung Tizen operatsion tizimidagi ilk smartfonini 3-iyun kuni taqdim etadi", "date": "06/03/2014", "url": "https://daryo.uz/2014/06/03/samsung-tizen-operatsion-tizimidagi-ilk-smartfonini-3-iyun-kuni-taqdim-etadi/"}
{"content": "Tojikiston va O‘zbekiston o‘rtasida avtobus qatnovi aprel oyida tiklanadi. Bu haqda Asian Express Terminal transport kompaniyasi rahbari Sulton Kamolov 22-mart kuni ma’lum qildi, deb xabar berdi “Telegraf.uz”.\n\nUning so‘zlariga qaraganda, avtobuslar Dushanbedan Denov va Termizga, Panjikentdan Samarqandga va Xo‘janddan Toshkent hamda Farg‘onaga qatnaydi. Biroq hozircha tojik va o‘zbek transportchilari shaharlararo avtobuslarning yo‘lkira narxi borasida kelishib olmagan.\n“Biz yo‘l kira narxlari bo‘yicha kelishib olishimiz kerak, chunki bu yo‘nalishlarda o‘zbek kompaniyasi ham yo‘lovchilarga xizmat ko‘rsatadi. Yaqin oralarda kompaniyamiz delegatsiyasi Toshkentga tashrif buyuradi, biz o‘zbek hamkasblarimiz bilan shaharlararo avtobuslarning yo‘lkira narxi yuzasidan yakuniy kelishuvga erishishimizga umid qilaman”, — deydi Sulton Kamolov.\nSulton Kamolov, shuningdek, Asian Express Terminal kompaniyasi Toshkent bilan “O‘zavtosanoat” tomonidan ishlab chiqarilgan 200 ta avtobus sotib olish borasida shartnoma imzolaganini ham ta’kidlab o‘tdi. “Tez orada avtobuslar kolonnasi Dushanbega keladi”, — deya ta’kidladi Asian Express Terminal rahbari.\nO‘zbekiston va Tojikiston o‘rtasidagi avtobus qatnovi hamda muntazam samolyot parvozi 1992-yilda, Tojikistonda fuqorolar urushi boshlanganida to‘xtab qolgan. 25 yillik tanaffusdan so‘ng, o‘tgan yilning aprel oyidan boshlab Dushanbe va Toshkent o‘rtasida havo qatnovi tiklangandi.", "category": "Mahalliy", "title": "Tojikiston va O‘zbekiston o‘rtasida avtobus qatnovi aprel oyida qayta tiklanadi", "date": "03/23/2018", "url": "https://daryo.uz/2018/03/23/tojikiston-va-ozbekiston-ortasida-avtobus-qatnovi-aprel-oyida-qayta-tiklanadi/"}
{"content": "Jurnalistlar qo‘liga homiladorlikning so‘nggi kunlarini kechirayotgan Keyt Middlton avtomobil boshqarayotgani aks etgan surat kelib tushdi, deya xabar bermoqda “Nur.kz”. Ma’lum bo‘lishicha, shahzoda Uilyamning rafiqasi farzandi Jorjni suzishga olib ketayotgan bo‘lgan.\n\nBasseynga qilingan tashrifdan so‘ng Kembridj gersoginyasi tezda Kensington saroyiga qaytib keldi. Unga tansoqchi, shahzoda Jorj va uning enagasi hamrohlik qildi.\nKeyt Middltonning ikkinchi farzandga homiladorligi haqida 2014-yil sentabrida ma’lum bo‘lgan edi. Keyt va Uilyamning birinchi farzandi Georg Aleksandr Lui 2013-yil iyulida dunyoga kelgan edi.", "category": "Dunyo", "title": "Keyt Middlton homiladorlikning so‘nggi kunlarida Range Rover haydab yurgani xabar berildi", "date": "04/29/2015", "url": "https://daryo.uz/2015/04/29/keyt-middlton-homiladorlikning-songgi-kunlarida-range-rover-haydab-yurgani-xabar-berildi/"}
{"content": "Yaqinda O‘zbekiston bozorlarida Samsung kompaniyasining yangi smartfoni — ikkala yoni qayrilgan displeyga ega Galaxy S7 Edge sotila boshladi, deb yozadi “Mobinfo.uz”.\n\nSmartfon 5,5 dyuymli 2560×1440 pikselli Super AMOLED-displey, sakkiz yadro Exynos 8890 yoki Snapdragon 820 (mintaqaga qarab), 4 Gb tezkor va 32 Gb ichki xotira, 3600 mA/soat sig‘imli akkumulyator, 12 megapikselli asosiy va 5 megapikselli old kameraga ega.\nU Android 6.0 Marshmallow operatsion tizimida ishlaydi.\nS7 Edge’dan bitta barmoq orqali foydalanish qulayroq bo‘lishi uchun, Samsung o‘z dasturiy qobig‘iga yon menyuni qo‘shdi, u barmoq ekran bo‘ylab yurgizilganida o‘ng tomonda paydo bo‘ladi.\nToshkentning “Fleshka” savdo majmuasida Galaxy S7 Edge 4,9 million so‘mga taklif qilinmoqda.\nUshbu qurilmani ko‘rsatilgan narxda sotib olishga “Daryo” nashri kafolat bermaydi. Qurilma va uning narxi haqidagi axborot faqat tanishish uchun taqdim etilgan.", "category": "Texnologiyalar", "title": "Samsung Galaxy S7 Edge’ni O‘zbekistonda 4,9 mln so‘mga xarid qilish mumkin", "date": "03/23/2016", "url": "https://daryo.uz/2016/03/23/samsung-galaxy-s7-edgeni-ozbekistonda-49-mln-somga-xarid-qilish-mumkin/"}
{"content": "Hozirda Nyu-Yorkdan Londongacha tijoriy yo‘lovchi aviakompaniyasida parvoz qilish deyarli yetti soatni tashkil etadi. SpaceX bosh direktori Ilon Mask ushbu masofa 30 daqiqada ichida bosib o‘tilishini xohlamoqda. Bu haqda Time out nashriga tayanib, Forum Daily xabar berdi.\n\nO‘tgan oy Avstraliyada bo‘lib o‘tgan Xalqaro astronavtlar kongressida (IAC2017) u Marsga insonni olib borishi mumkin bo‘lgan, shuningdek, Yerning ixtiyoriy nuqtasiga yo‘lovchilarni katta tezlikda yetkazib boradigan BFR transport tizimi loyihasini taqdim etdi.\n“Agarda biz ushbu qurilmani Oy yoki Marsga parvoz qilish maqsasdida quradigan bo‘lsak, nega endi undan odamlarni Yer bo‘ylab tashishda foydalanmasligimiz kerak”, — deydi Ilon Mask.\nSpaceX videoroligida yo‘lovchilar katta paromda Nyu-Yorkdagi prichaldan suzuvchi platformaga qadar yo‘l oladi. U yerdan yo‘lovchilar Mask 2024-yilda Marsga odamlarni uchirishda foydalanishni mo‘ljallangan raketaga o‘tirishadi.\n\nShundan so‘ng, ular Yer atmosferasini tark etib, Yerning boshqa tomonidagi shahar — Shanxayga yo‘l oladi. 39 daqiqalik parvoz davomida 7000 milga yaqin masofa bosib o‘tiladi.\nShuningdek, videoda boshqa marshrutlarni ham ko‘rish mumkin: Gonkongdan Singapurga 22 daqiqa, Londondan Dubay yoki Nyu-Yorkka 29 daqiqa, Los-Anjelesdan Torontoga 24 daqiqalik masofa.\nMaskning so‘zlariga ko‘ra, kemaning tezligi soatiga 18 ming milni tashkil etishi mumkin. Kosmik kemaning uzunligi 48 metrga teng bo‘ladi va unga 120 kishi — 40 ta kabinaga 3 tadan odam sig‘adi.", "category": "Texnologiyalar", "title": "Nyu-Yorkdan Londonga raketada 30 daqiqa ichida yetib borish mumkin bo‘ladi (video)", "date": "10/27/2017", "url": "https://daryo.uz/2017/10/27/nyu-yorkdan-londonga-raketada-30-daqiqa-ichida-yetib-borish-mumkin-boladi-video/"}
{"content": "Bu joyni birinchi marta ko‘rganingda, tabiatning osoyishta go‘shalaridan biri, deb o‘ylaysan kishi. Biroq birinchi taassurot odatda aldamchi bo‘ladi: Yangi Janubiy Uelsdagi bu maskan (The Gap burni) o‘z joniga qasd qilganlar makoni sifatida tanilgan, deb yozadi “Marketium”.\n\nO‘z hayotiga nuqta qo‘yishga qaror qilganlarning aksariyati baxtiga yo‘lning narigi betida Don Richi ismli ajoyib bir inson istiqomat qiladi.\nU yarim asr davomida o‘nlab odamlarning hayotini saqlab qolgan, shu sababli uni hatto “avstraliyalik qo‘riqchi-farishta” deb ham ta’riflashadi. U umumiy hisobda 400 dan ortiq odamni dahshatli qadamdan saqlab qolgan. Qiziq tomoni, bu borada Don o‘zgacha bir iqtidor sohibi emas va o‘z joniga qasd qilmoqchi bo‘lganlarni qutqarishni so‘rab hech qachon politsiyaga murojaat qilmagan.\nXo‘sh, hayotdan to‘ygan odamlar o‘z qarorini o‘zgartirishi uchun Don Richi nima qiladi? Hayratlanarli hech narsa — u shunchaki ularga samimiy tabassum bilan boqib, bir finjon choy ichishga o‘z uyiga mehmonga taklif qiladi.\n\nThe Gap burnida turib, borliqni kuzatish — Don Richining yillar davomida orttirgan odati. U o‘zini g‘alati yoki shubhali tutayotgan kishini ko‘rishi bilan, kitobini yig‘ishtirib, o‘sha inson bilan suhbatlashishga oshiqadi.\nU har doim ham odamlar hayotini qutqarib qolish uddasidan chiqmagan, biroq halok bo‘lganlar soni kamroq bo‘lishi uchun har vaqt barcha choralarni ishga soladi. Dianna Gegginsning qizi Don tomonidan qutqarib qolinganlardan.\n\nOna shunday deydi: “U — farishta! Aksariyat odamlar hech narsa qilmasdan, ortga o‘girilib, o‘z yo‘lida davom etgan bo‘lardi. U esa qizimni eng dahshatli qilmishdan saqlab qolish uchun o‘zida kuch, oqillik va yurakdan iliqlik topa oldi. Uning borligining o‘zi baxt!”.\n“Don Richi — haqiqiy ma’noda qahramon va odamlar u haqda bilishlariga loyiq insondir”, — deb xulosa qiladi “Marketium” nashri.", "category": "Dunyo", "title": "“Bir finjon choy ichgani mehmon bo‘lmaysizmi?”. 400 dan ortiq odamning hayotini qutqarib qolgan savol", "date": "03/06/2016", "url": "https://daryo.uz/2016/03/06/bir-finjon-choy-ichgani-mehmon-bolmaysizmi-400-dan-ortiq-odamning-hayotini-qutqarib-qolgan-savol/"}
{"content": "Tesla Motors rahbari Ilon Mask Los-Anjelesda SolarCity kompaniyasi bilan hamkorlikda ishlab chiqilgan yangi loyihani taqdim etdi. Bu haqda “RBK” xabar bermoqda.\n\nTesla quyosh energiyasini jamlaydigan uy monolit tomlari va Powerwall 2.0 hamda Powerpack energiya zaxirasi tizimlarini namoyish etdi. Loyihaning alohida xususiyati shundaki, tom yaxlit quyosh energiyasini to‘plovchi paneldan iborat.\nMask tomlarning jami 4 modelini taqdim etdi. Ulardagi quyosh panellari turli shakldagi tekis oynadan iborat, shu tariqa uylarning turli dizayniga to‘g‘ri kelishi mumkin. Tesla asoschisi bunday tom butun boshli uyni 100 foiz qayta tiklanuvchi energiya bilan ta’minlashini bildirmoqda.", "category": "Texnologiyalar", "title": "Ilon Mask quyosh energiyasini jamlovchi uy tomlarini taqdim etdi", "date": "10/29/2016", "url": "https://daryo.uz/2016/10/29/ilon-mask-quyosh-energiyasini-jamlovchi-uy-tomlarini-taqdim-etdi/"}
{"content": "Joriy yilning 26—27-sentabr kunlari Toshkentdagi “O‘zbekiston” xalqaro anjumanlar saroyida Igor Moiseyev nomidagi Rossiya davlat akademik xalq raqs ansamblining konserti bo‘lib o‘tadi. Konsert dasturi jahon va Rossiya xalqlarining rang-barang va o‘ziga xos raqslaridan iborat. Bu haqda “O‘zbekneftgaz” AJ matbuot xizmati “Daryo”ga xabar bermoqda.\n\nIgor Moiseyev raqslari konsertlariga tashrif buyuruvchilar “Xalqlar do‘stligi” ordeni bilan taqdirlangan mashhur jamoa tomonidan namoyish etiladigan Yunoniston, Argentina, Tatariston, Rossiya, Moldova, Koreya va boshqa mamlakatlarning raqs madaniyati namunalari bilan tanishish imkoniyatiga ega bo‘ladi.\nTadbir Rossiya Prezidenti Vladimir Putinning O‘zbekistonga davlat tashrifi arafasida bo‘lib o‘tadi.\nToshkentda afsonaviy ansamblning chiqishlari O‘zbekiston va Rossiya o‘rtasidagi madaniy muloqotni rivojlantirishga, ikki mamlakat xalqlarining yanada yaqinlashuviga yordam beradi.\nIgor Moiseyev nomidagi Rossiya davlat akademik xalq raqs ansambli maxsus ta’lim muassasalari o‘quvchilarini taklif etgan holda xayriya konsert dasturini namoyish qiladi.\nDunyoga mashhur professional xalq raqsi ansambli 1937-yilda xoreograf Igor Moiseyev tomonidan tashkil etilgan. Ansambl tomonidan namoyish etiladigan har bir raqs butun bir spektaklga o‘xshash. Jamoaning safarlar xaritasida 70 dan ortiq davlat bo‘lib, repertuarda esa 200 dan ziyod raqslar.\n“Raqslar, murakkab akrobatik elementlar, klassik va milliy raqslarni birlashtirib turish qobiliyati ansamblning Rossiya milliy merosi degan faxrli unvonga munosib ekanligining isbotidir”, — deyiladi xabarda.\nKonsert tashkilotchilari – “Gazprombank”, “O‘zbekneftgaz” AJ, “EriellGroup” neft-xizmat ko‘rsatish kompaniyasi.", "category": "Madaniyat", "title": "Toshkentda Rossiya davlat akademik xalq raqs ansamblining konserti bo‘lib o‘tadi", "date": "09/20/2018", "url": "https://daryo.uz/2018/09/20/toshkentda-rossiya-davlat-akademik-xalq-raqs-ansamblining-konserti-bolib-otadi/"}
{"content": "Shimoliy Koreyada 23 qavatli turar joy qulab tushishi natijasida ko‘plab kishilar halok bo‘ldi. Shu munosabat bilan Janubiy Koreya unga ta’ziya izhor etdi. Bu haqda “ITAR-TASS” xabar berdi.\n\n“Ushbu hodisa natijasida ko‘plab qurbonlarning bo‘lgani yuzasidan ta’ziya bildiramiz”, — deyiladi KXDR Qizil Xoch jamiyatiga yuborilgan maktubda.\nRasmiy Seulning ta’ziyasi Shimoliy Koreya poytaxtidagi halokat haqida Pxenyan xabar berganidan ikki kun o‘tib, yuborildi. KXDR davlat OAVlari hodisani “jiddiy halokat” deb atadi.\nBundan avval Janubiy Koreya KXDRga 2006-yilda ta’ziya bildirgan edi. O‘shanda Shimoliy Koreyada suv toshqini ro‘y bergan, natijada yuzlab odamlar halok bo‘lgan va bedarak yo‘qolgan edi.", "category": "Dunyo", "title": "Turar joy qulab tushgani munosabati bilan Janubiy Koreya KXDRga ta’ziya bildirdi", "date": "05/21/2014", "url": "https://daryo.uz/2014/05/21/turar-joy-qulab-tushgani-munosabati-bilan-janubiy-koreya-kxdrga-taziya-bildirdi/"}
{"content": "Angliyaning “Manchester Yunayted” va “Manchester Siti” klublari tarixda birinchi bor AQShda o‘yin o‘tkazadi. Bellashuv shu yilning 20-iyul kuni bo‘lib o‘tadi.\n\nChempionlar xalqaro kubogi musobaqasidagi mazkur to‘qnashuv shu mavsum arafasida Xitoyda o‘tishi rejalashtirilgan, biroq kuchli dovul sabab Pep Gvardiola va Joze Mourinyoning Manchester klublaridagi ilk to‘qnashuvi ortga surilgandi.\nBu safar ular AQShda to‘qnash keladi. O‘yinning qaysi shaharda o‘tishi ma’lum emas. Avvalroq “Real” hamda “Barselona” klublari o‘rtasidagi o‘yin ham AQShda o‘tishi aytilgan bo‘lib, uchrashuvga chiqarilgan 60 ming chipta 20 daqiqa ichida sotib bo‘lingandi.\nMazkur musobaqaning Amerikadagi turnirida “Tottenhem”, “Yuventus” kabi klublarning ishtirok etishi ham aniq bo‘lib ulgurgan.", "category": "Sport", "title": "AQSh “Real” va “Barselona”dan tashqari Manchester derbisini ham o‘zida o‘tkazadigan bo‘ldi", "date": "03/22/2017", "url": "https://daryo.uz/2017/03/22/aqsh-real-va-barselonadan-tashqari-manchester-derbisini-ham-ozida-otkazadigan-boldi/"}
{"content": "Ispaniya La Ligasining 23-turini Madridning “Real” klubi yirik g‘alaba bilan yakunladi.\n\n“Real Sosyedad”ga qarshi safar o‘yinini 3:1 hisobida o‘z foydasiga hal qilgan “Qirollik klubi”, ikkinchi davrada raqibi postiga 5 ta gol urishga muvaffaq bo‘ldi. Krishtianu Ronaldu bellashuvda 3 ta gol urib, jamoasining ilk goliga pas berishga ham muvaffaq bo‘ldi.\nMazkur g‘alaba “Real”ni va nihoyat kuchli uchlikka olib kirdi. “Valensiya” o‘z pog‘onasini qaytarib olishi uchun bugun zafar quchishi kerak bo‘ladi. Krishtianu Ronaldu esa gollari sonini 11 taga yetkazib oldi. Chempionat to‘purari bo‘lgan Messi hisobida 20 ta aniq zarba bor. Luis Suares 16 ta gol bilan ikkinchi bo‘lib turibdi.\n\nKecha, shuningdek, Madridning boshqa bir klubi “Atletiko” ham zafar quchdi. Antuan Grizmanning 1-daqiqadayoq urgan goli jamoasiga g‘alaba keltirdi.\nIspaniya La Ligasi\n 23-tur bellashuvlari\n 9-fevral, juma\n10-fevral, shanba\nGollar: Rodrigo Eli, 40 (0:1). Ibai Gomes, 71 (0:2). Karlos Bakka, 77 (1:2).\nGol: Antuan Grizmann, 1 (0:1).\nGol: Ivan Ramis, 94+ (0:1).\nChetlatish: Dimitrios Siovas, 84 (L).\nGollar: Lukas Vaskes, 1 (1:0). Krishtianu Ronaldu, 27 (2:0). Toni Kroos, 34 (3:0). Krishtianu Ronaldu, 37 (4:0). Xon Bautista, 74 (4:1). Krishtianu Ronaldu, 80 (5:1). Asiyer Illyarramendi, 83 (5:2).\n11-fevral, yakshanba\n“Sevilya” — “Jirona” 16:00\n“Barselona” — “Xetafe” 20:15\n“Selta” — “Espanyol” 22:30\n“Valensiya” — “Levante” 00:45\n12-fevral, dushanba\n“Deportivo” — “Betis” 01:00\n", "category": "Sport", "title": "La Liga. Krishtianu Ronaldu xet-trik qayd etgan o‘yinda “Real” yirik g‘alabaga erishdi", "date": "02/11/2018", "url": "https://daryo.uz/2018/02/11/la-liga-krishtianu-ronaldu-xet-trik-qayd-etgan-oyinda-real-yirik-galabaga-erishdi/"}
{"content": "“Atletiko Madrid” klubi bosh murabbiyi Diyego Simeone Top-5 chempionatlari orasida eng ko‘p maosh oladigan bosh murabbiy, deb yozadi L’Equipe.\n\nArgentinalik oyiga 3,3 million yevro miqdorida maosh oladi.\nAngliyada eng ko‘p haq to‘lanadigan murabbiy — “Manchester Siti” bosh murabbiyi Xosep Gvardiola. Klub unga har oy 1,9 million yevro maosh to‘laydi.\n“Yuventus” klubi bosh murabbiyi Italiya chempionatida eng ko‘p maosh oladigan mutaxassis hisoblanadi. U oyiga 1,14 million yevro ishlab topadi.\nGermaniyada “Bavariya” klubi bosh murabbiyi Niko Kovach yetakchilik qilmoqda. Myunxen klubi unga har oy 580 ming yevro to‘laydi. Fransiyada esa PSJ Tomas Tuxelga 420 ming yevro maosh bermoqda.\nAvvalroq Yevropadagi yetakchi chempionatlar orasida eng ko‘p maosh oladigan futbolchilar haqida xabar berilgandi.\nIzoh: Bunda oylik maoshlar soliqlar to‘lovisiz ko‘rsatilgan.", "category": "Sport", "title": "Yevropada eng ko‘p maosh oladigan murabbiy nomi e’lon qilindi", "date": "02/08/2019", "url": "https://daryo.uz/2019/02/08/yevropada-eng-kop-maosh-oladigan-murabbiy-nomi-elon-qilindi/"}
{"content": "O‘zbekiston Intellektual mulk agentligi Butunjahon intellektual mulk tashkiloti (BIMT) bilan hamkorlikda 17–18-may kunlari “Milliy va xalqaro patent tizimi. Elektron tarzda talabnomalar topshirish va patent jarayonlarini elektron tarzda amalga oshirish” mavzusida mintaqaviy seminar o‘tkazdi. Bu haqda “Daryo”ga agentlik matbuot xizmati xabar qildi.\n\nSeminarning maqsadi ishtirokchilarni intellektual mulk tizimini rivojlantirish bilan bog‘liq faoliyati, patentlarni himoya qilish va ulardan foydalanish, RST — xalqaro patent tizimi, ePCT tizimidan foydalanish bilan tanishtirish va axborot texnologiyalardan foydalangan holda patent tizimidagi xizmatlarni yaxshilash edi. Shuningdek, milliy patent tizimining patent muhofazasini soddalashtirish, elektron tarzda talabnomalarni topshirish, qabul qilish va ko‘rib chiqishni joriy qilish, ushbu sohada xorijiy tajribani o‘rganish singari masalalar kun tartibida bo‘ldi.\nSeminarda BIMT vakillari, Rossiya, Koreya Respublikasi, Yaponiya, Ozarbayjon, Qozog‘iston, Ukraina va O‘zbekiston mutaxassislari tomonidan RST – xalqaro patent tizimi va BIMTning boshqa onlayn vositalaridan foydalanish, Yevrosiyo patent tashkilotining (EAPO) patent muhofazasi bo‘yicha mintaqaviy tizimi, elektron xizmatlar va mahsulotlar masalalari keng yoritildi hamda O‘zbekiston va boshqa davlatlarda milliy patent tizimlarini rivojlantirish muammolari va istiqbollari muhokama qilindi.\nSeminarda BIMT vakili tomonidan eRST tizimi bo‘yicha taqdimot o‘tkazildi va RST talabnomalari bo‘yicha ish yuritish bo‘yicha ma’lumotlar berildi. Shuningdek, EAPO vakili Yevrosiyo patent tashkilotining elektron xizmatlari to‘g‘risidagi ma’lumotlarni taqdim etdi.\nTadbir davomida Yaponiya, Janubiy Koreya, Rossiya, Qozog‘iston va Ukraina kabi davlatlarda patent tizimi foydalanuvchilariga yuqori sifatli xizmatlarni taqdim etishni ta’minlash bo‘yicha masalalar muhokama etildi.", "category": "Mahalliy", "title": "Toshkentda mahalliy va xorijiy intellektual mulk himoyachilari tajriba almashdi", "date": "05/23/2017", "url": "https://daryo.uz/2017/05/23/toshkentda-mahalliy-va-xorijiy-intellektual-mulk-himoyachilari-tajriba-almashdi/"}
{"content": "Bugungi kunda juda ko‘p jamoalarning Messi tomonidan urilayotgan gollardan aziyat chekayotgani bor gap. Yaponiyalik bir guruh kashfiyotchilar Messining zarbalariga dosh bera oladigan va qaytaradigan yangi robot-darvozabon ixtiro qilishdi.\n\nUshbu robot-darvozabonni sinovdan  o‘tkazish uchun Messi 11 metrlik nuqtadan 3 ta penalti tepishi lozim edi. Messi ilk urinishni amalga oshirib darvoza tomon 122 km/soat tezlik bilan zarba berdi. Biroq, \"aqlli\" darvozabon to‘p yo‘nalishini topib, gol o‘tkazmadi. 0-1. Bundan Messining o‘zi ham hayratga tushgan holatni quyidagi linkda tomosha qilishingiz mumkin.\n\nIkkinchi urinishda argentinalik futbolchi oldingisiga qaraganda 10 km/soat ko‘proq tezlik bilan kuchli zarba berdi, biroq mo‘ljalda adashib, darvoza ustunini nishonga oldi. 0-2.\nUchinchi zarbada Messi to‘pni 133 km/soat tezlik bilan tepdi va bu safar yapon olimlarining kashfiyoti ham uning zarbasini qaytarishda ojiz qoldi. Biroq, umumiy hisob 1-2!\n\nYuqoridagilardan kelib chiqib aytish mumkinki, Messi robot ham, o‘zga sayyoralik ham emas ekan.", "category": "Sport", "title": "Messini to‘xtatishning yo‘li topildi", "date": "04/09/2013", "url": "https://daryo.uz/2013/04/09/messini-toxtatishning-yoli-topildi/"}
{"content": "Google’ning robot ishlab chiqaruvchi Boston Dynamics kompaniyasi Atlas nomli robotning ayrim karate usullarini amalga oshirgani tasvirlangan videorolikni taqdim etdi. Bu haqda The Verge ma’lumotiga asoslanib “Parol” nashri xabar berdi.\n\nVideoda Atlas roboti bir oyoqda turgani va ayrim karate usullarini amlaga oshirganini ko‘rish mumkin. Uning harakatlari odam singari bo‘lmasa-da, bir oyoqda, uchta g‘ishtning ustida turishining o‘zi ham katta yutuq. Chunki ikki oyoqda odam singari harakatlana oladigan robotni ixtiro qilish har bir robot ishlab chiqaruvchi kompaniyaning orzusi hisoblanadi.\nGoogle’ning Atlas nomli roboti 2013-yilda taqdim etilgan. Shundan beri u haqida bir qancha videoroliklar namoyish qilingan. Ularda ushbu robotning sekin-astalik bilan g‘ishtlar ustidan o‘tishi, mayda toshlarni chetga surib qo‘yishi tasvirlangan edi. O‘sha videolar oldida, Atlas robotining bir oyoqda turishi va karate usullarini bajarishini sezilarli o‘sish deyish mumkin.\n\nBoston Dynamics kompaniyasi avvalroq Cheetah nomli robot-gepardni taqdim etgan edi. Hozirda ushbu robot ham yanada rivojlantirilmoqda va uning simsiz yugura olayotgani haqidagi videorolikni “Parol” nashrining ushbu maqolasida tomosha qilsangiz bo‘ladi.", "category": "Texnologiyalar", "title": "Google kompaniyasining Atlas nomli roboti ayrim karate usullarini amalga oshirdi (video)", "date": "11/12/2014", "url": "https://daryo.uz/2014/11/12/google-kompaniyasining-atlas-nomli-roboti-ayrim-karate-usullarini-amalga-oshirdi-video/"}
{"content": "Turkiya yig‘inida ishtirok etayotgan O‘zbekiston milliy terma jamoasi kecha — 10-fevral kuni Rossiya Premyer-ligasi vakili “Amkar” ustidan zafar quchgandi — 1:0. O‘FF matbuot xizmati uchrashuvdan keyin har ikki tomon bosh murabbiylarining fikrlarini taqdim etdi.\n\n“Amkar” bilan Rossiya Premyer-ligasida 6-o‘rinni egallab turgan taniqli mutaxassis Gaji Gajiyev o‘zbekistonliklarning g‘alabasi haqli ekanini ta’kidladi.\nNatija haqqoniy, O‘zbekiston haqli g‘alabaga erishdi.\nRaqib bizga qaraganda ko‘proq imkoniyatga ega bo‘ldi va qarshi hujumlarda ham faolroq ko‘rindi. Terma jamoa o‘yini yaxshi yo‘lga qo‘yilgani va kombinatsion futbol shakllangani ko‘rinib turibdi.\nBiz ustunlik qilgan tomon esa jismoniy tayyorgarlik bo‘ldi. “Amkar” atletik futbol namoyish qilgan bo‘lsa, raqib texnik tomondan yetilgani ko‘rinib turdi.\nGaji Gajiyev, “Amkar” bosh murabbiyi\n\nO‘zbekiston milliy terma jamoasi bosh murabbiyi Samvel Babayan esa shogirdlarining o‘yinidan qoniqish hosil qilganini aytib o‘tdi.\nRasmiy o‘yinlar oldidan navbatdagi o‘rtoqlik o‘yinini o‘tkazdik va terma jamoa zaxirasini yana bir bor sinab ko‘rish imkoniyatiga ega bo‘ldik. Shuningdek, o‘yinchilarning jismoniy holatini ham tekshirdik.\nSo‘nggi o‘rtoqlik o‘yinlarida optimal tarkibni sinab ko‘rish imkoniyatiga ega bo‘lmadik va bu o‘yinlar asosan zaxira kuchimizni, termaga potensial nomzodlarni saralab olishga imkon berardi.\nHujumda to‘p surgan futbolchilarimiz esa asosiy tarkib a’zolari sanaladi. Ularning bugungi harakatini ko‘zdan kechirish biz uchun muhim edi. Men futbolchilarning bugungi o‘yinidan qoniqish hosil qildim. Natija va o‘yin sifatidan ham.\nSamvel Babayan, O‘zbekiston MTJ bosh murabbiyi", "category": "Sport", "title": "“Amkar” bosh murabbiyi Gaji Gajiyev o‘zbekistonliklardan haqli tarzda yengilganini tan oldi", "date": "02/11/2017", "url": "https://daryo.uz/2017/02/11/amkar-bosh-murabbiyi-gaji-gajiyev-ozbekistonliklardan-haqli-tarzda-yengilganini-tan-oldi/"}
{"content": "Avval xabar berilganidek, bugun erta tongda o‘zbekistonlik professional bokschi Shohjahon Ergashev AQShda navbatdagi jangini o‘tkazdi.\n\nYengilmas charm qo‘lqop ustasi AQShning Bruklin shaharchasida shu kungacha vakant bo‘lib turgan WBA International chempionlik kamari uchun ringga ko‘tarildi. Jangda Ergashevga xitoylik Vang Jimin raqiblik qildi.\n\nO‘n raundga mo‘ljallangan jang g‘olibi ochkolar hisobiga ko‘ra aniqlandi. Barcha raundlarni yaqqol ustunlik bilan o‘tkazgan Shohjahon raqibini taslim etdi. Hakamlar 100:90, 99:91, 100:90 hisobidagi g‘alabani Shohjahonga taqdim etdi. Shu tariqda Ergashev WBA International chempionlik kamari sohibiga aylandi.\nMa’lumot uchun xitoylik bokschi professional faoliyati davomida bugungisi bilan qo‘shib hisoblaganda 13 ta jang o‘tkazib, ularning 10 tasida g‘alaba qozongan. Bugun u uchinchi mag‘lubiyatini qabul qilib oldi. Shohjahon Ergashev esa 13 ta jang o‘tkazib, ularning barchasida raqiblarini taslim etgan. Shundan 12 tasi nokaut bilan. Shuningdek, Ergashev ilk bor jangini to‘liq o‘tkazdi.", "category": "Sport", "title": "Shohjahon Ergashev xitoylik raqibini mag‘lub etib, WBA International chempionlik kamar​i sohibiga aylandi (video)", "date": "04/29/2018", "url": "https://daryo.uz/2018/04/29/shohjahon-ergashev-xitoylik-raqibini-maglub-etib-wba-international-chempionlik-kamar%e2%80%8bi-sohibiga-aylandi-video/"}
{"content": "3-may kuni Toshkentda xonanda Manzuraning yangi butiki ochilish marosimi bo‘lib o‘tdi. Tadbirda xonandaning yaqinlari va do‘stlari ishtirok etdi. U yerda o‘zbek estradasi vakillaridan Ulug‘bek Rahmatullayev, Oybek va Nigora, Umidaxon, Sherzod Saidaliyev (Sherzod Bin), Farrux Komilov, Shoira Otabekova va boshqalarni uchratish mumkin edi.\n\n\n\n\n\n\n\n\n\n\n\n\n\n\nEslatib o‘tamiz, Navoiy ko‘chasida joylashgan “Manzura” butikidan ham ayollar, ham erkaklar liboslarini xarid qilish mumkin.", "category": "Madaniyat", "title": "Toshkentda “Manzura” butikining ochilish marosimi bo‘lib o‘tdi (foto)", "date": "05/04/2014", "url": "https://daryo.uz/2014/05/04/toshkentda-manzura-butikining-ochilish-marosimi-bolib-otdi-foto/"}
{"content": "Leonardo Di Kaprioning uzoq yillardan so‘ng “Oskar” mukofotiga sazovor bo‘lishi munosabati bilan rossiyalik aktyor va teleboshlovchi Dmitriy Nagiyev bunday g‘alabaga hozircha erisha olmagan bir qator aktyorlarni esga oldi.\n\nU o‘zining Facebook’dagi sahifasida 20 ta aktyorning suratidan tayyorlangan fotokollajni joylashtirdi. Ular orasida bo‘lgan Di Kaprioning surati ustiga esa qizil chiziq tortildi.\n“Leo yolg‘iz emasdi”, — deb yozdi Nagiyev.", "category": "Madaniyat", "title": "Dmitriy Nagiyev “Oskar” ololmagan aktyorlarni esga oldi", "date": "03/02/2016", "url": "https://daryo.uz/2016/03/02/dmitriy-nagiyev-oskar-ololmagan-aktyorlarni-esga-oldi/"}
{"content": "“O‘zbeknavo” estrada birlashmasi 3 nafar xonandaning litsenziyasini to‘xtatdi va 11 nafar xonandaga ogohlantirish berdi. Ular orasida O‘zbekistonda xizmat ko‘rsatgan artistlar va “Nihol” mukofoti sovrindorlari ham bor. Bu haqda birlashmaning matbuot xizmati xabar qilmoqda.\n\n“O‘zbeknavo” estrada birlashmasi xonandalar Sabirov Anvar Karimovich, Raxmatova Esmeralda Najmiddinovna (Tamila) va Umarova Kamila Raxmatulloyevna (Yagona)lar tomonidan O‘zbekiston Respublikasi Vazirlar Mahkamasining 2003-yil 11-noyabrdagi 498-sonli Qarori hamda litsenziya bitimida nazarda tutilgan talablar va shartlarni buzganligi sababli, xonandalar nomiga berilgan litsenziyaning amal qilishi “Faoliyatning ayrim turlarini litsenziyalash to‘g‘risida”gi O‘zbekiston Respublikasi Qonunining 22—24-moddalari hamda O‘zbekiston Respublikasi Vazirlar Mahkamasining 2003-yil 11-noyabrdagi 498-son Qarorining 1-ilovasi 35-bandiga asosan, 2015-yil 1-iyuldan to‘xtatilganligini va quyidagi xonandalarga ogohlantirish berilganligini ma’lum qildi.\nOgohlantirilayotgan estrada xonandalarining ro‘yxati:\nO‘zbekistonda xizmat ko‘rsatgan artistlar\nMuminov Sabirjan Adiljanovich\nParmanov Ilxamjon Shomamatovich\nIsmiyaminova Dilnoza Mirzatillayevna\n“Nihol” mukofoti sovrindorlari\nMirzajonov Yodgorbek Usmonaliyevich\nOtaboyeva Shaxnoza Xasanovna\nUbaydullayev Doston Rustamovich\nOrtiqov Sherzodbek Sherbutayevich\nXonandalar\nUsmanov Masrurjon Marubdjanovich\nUmirov Jasurbek Uvaydilloyevich\nXamidova Xilola Djurayevna\nShamsiyev Umar Axmedjonovich", "category": "Madaniyat", "title": "“O‘zbeknavo” Anvar Sabirov, Tamila va Yagonaning litsenziyasini to‘xtatdi", "date": "07/02/2015", "url": "https://daryo.uz/2015/07/02/ozbeknavo-anvar-sabirov-tamila-va-yagonaning-litsenziyasini-toxtatdi/"}
{"content": "O‘zbekiston 2020-yil yanvar oyida 2019-yilning shu davriga nisbatan elektr energiyasi ishlab chiqarishni 1,2 foizga oshirdi. Bu haqda Davlat statistika qo‘mitasi tomonidan taqdim etilgan ma’lumotlarda so‘z boradi.\n\nMa’lumotlarga ko‘ra, hisobot davrida mamlakat korxonalari tomonidan 6,1 milliard kVt/s elektr energiyasi ishlab chiqarilgan.\nShuningdek, yanvar oyida O‘zbekistonda 3,81 million Gkal issiqlik energiyasi ishlab chiqarildi, bu 2019-yilning shu davriga nisbatan 0,03 foizga ko‘p.\nElektr, gaz, bug‘ bilan ta’minlash va havoni konditsiyalash korxonalari tomonidan ishlab chiqarilgan mahsulotlar hajmi 2,6 trillion so‘mni (jami ishlab chiqarilgan sanoat mahsulotlari hajmining 9,4 foizini) tashkil etdi.\n2020-yilning yanvar oyida sanoatning mazkur tarmog‘ida elektr energiyani ishlab chiqarish, uzatish va taqsimlash, bug‘ bilan ta’minlash tizimlari va havoni konditsiyalash o‘tgan yilning mos davriga nisbatan fizik hajm indeksi 2,5 foizga oshganligi kuzatildi.", "category": "Mahalliy", "title": "O‘zbekiston elektr energiyasi ishlab chiqarishni 1,2 foizga oshirdi", "date": "02/26/2020", "url": "https://daryo.uz/2020/02/26/ozbekiston-elektr-energiyasi-ishlab-chiqarishni-12-foizga-oshirdi/"}
{"content": "1-avgustdan keyingi kunlar o‘zbekistonlik abituriyentlar uchun juda ham sekin, ayni vaqtda bir olam hayajon bilan o‘tayotgani tabiiy. O‘zbekiston oliy ta’lim muassasalariga kirish imtihonlarining natijalari e’lon qilinadigan kun yaqinlashib kelayotgani munosabati bilan, jurnalist Feruz Muhammad mashhur san’atkorlarning abituriyentlik xotiralarini jamladi. \n\nYigitali Mamajonov O‘zbekiston davlat san’at va madaniyat institutiga birinchi urinishda, to‘lov-shartnoma asosida o‘qishga qabul qilingan.\n\nAktrisa Jamila G‘ofurova Toshkent davlat sharqshunoslik institutining xalqaro munosabatlar fakultetiga birinchi urinishda o‘qishga kirgan. \n\nAktyor Akbarxo‘ja Rasulov Mannon Uyg‘ur nomidagi Toshkent davlat san’at instituti (hozirgi O‘zbekiston davlat san’at va madaniyat instituti)ning estrada aktyorligi fakultetiga bir urinishda, davlat granti asosida o‘qishga qabul qilingan. \n\nAktrisa Feruza Normatova O‘zbekiston davlat san’at va madaniyat institutining drama va kino aktyorligi bo‘limiga davlat granti asosida o‘qishga qabul qilingan talabalar orasida ikkinchi o‘rinda kirgan. \n\nAktyor Javohir Zokirov Moskvadagi Rossiya kinematografiya institutining teatr va kino aktyorligi fakultetiga birinchi urunishdayoq qabul qilingan. \n\nAktrisa Zarina Nizomiddinova Toshkent davlat sharqshunoslik institutining dinshunoslik fakultetiga birinchi urunishda o‘qishga kirgan. \n\nXonanda Sharof Muqimov O‘zbekiston davlat san’at va madaniyat institutiga birinchi urinishdayoq kirgan — u davlat granti asosida o‘qishga qabul qilinganlar orasida so‘nggi o‘rinni egallagan.\n\nShoir Ahad Qayum Toshkent axborot texnologiyalari universitetiga birinchi urinishning o‘zida, davlat granti asosida 4-o‘rinda o‘qishga qabul qilingan. \n\nAktrisa Muqaddas Sa’dullayeva Mirzo Ulug‘bek nomidagi O‘zbekiston milliy universitetining psixologiya yo‘nalishiga birinchi urinishda o‘qishga qabul qilingan. \n\nAktyor Mirolim Qilichev O‘zbekiston davlat madaniyat va san’at institutiga birinchi urinishda o‘qishga kirgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Dinshunos Zarina, psixolog Muqaddas, sharqshunos Jamila: qaysi mashhur san’atkorlar bir urinishda oliygohga o‘qishga kirgan?", "date": "08/11/2016", "url": "https://daryo.uz/2016/08/11/dinshunos-zarina-psixolog-muqaddas-sharqshunos-jamila-qaysi-mashhur-sanatkorlar-bir-urinishda-oliygohga-oqishga-kirgan/"}
{"content": "Urganch shahrida “‘Kamolot’ shaxmat taxtasi” VII an’anaviy respublika turnirining final bosqichi bo‘lib o‘tdi, deb yozadi O‘zA.\n\n– “‘Kamolot’ shaxmat taxtasi” an’anaviy turniri 5 yosh toifasidagi o‘g‘il va qizlar o‘rtasida o‘tkazib kelinmoqda, – deydi “Kamolot” yoshlar ijtimoiy harakati markaziy kengashi raisi o‘rinbosari Sarvar Ashurov. – 2013-yilda turnirning hududiy bosqichlarida 245 ming nafar yosh qatnashgan bo‘lsa, joriy yilda bu ko‘rsatkich 450 ming nafardan oshdi. Saralash bosqichlarida muvaffaqiyatli ishtirok etgan 1900 nafardan ziyod havaskor shaxmatchining 140 nafari turnirning final bosqichida bellashdi.\n\nMusobaqaning o‘g‘il bolalar o‘rtasidagi bahslarida Toshkent viloyatidan Olmos Rahmatullayev, farg‘onalik Jasur Hakimov va Asilbek Sobirov, navoiylik Alisher Eshpo‘latov va qoraqalpog‘istonlik Zayniddin Karimboyev o‘z yosh toifasida g‘oliblikni qo‘lga kiritdi.\nQizlar o‘rtasida xorazmlik Sohiba Baxtiyorova, Toshkent shahridan Sarvinoz Qilicheva, qashqadaryolik Xolida Nomozova, navoiylik Marjona O‘ktamova, jizzaxlik Iroda Jafarova o‘z yosh toifalariga ko‘ra birinchi o‘rinni egalladi.\n\n– Ikki yildan buyon shaxmat bilan muntazam shug‘ullanaman, – deydi Xolida Nomozova. – Musobaqadan olgan taassurotlarim bir olam. Bu kabi turnirlar kelajakda yanada yuqori natijalarni qo‘lga kiritishimizda muhim ahamiyat kasb etadi.\n\nMusobaqa g‘oliblari va faol ishtirokchilari tashkilotchilarning faxriy yorliq va esdalik sovg‘alari bilan taqdirlandi.", "category": "Sport", "title": "Xorazmlik qiz “‘Kamolot’ shaxmat taxtasi”da g‘alaba qozondi", "date": "04/29/2014", "url": "https://daryo.uz/2014/04/29/xorazmlik-qiz-kamolot-shaxmat-taxtasida-galaba-qozondi/"}
{"content": "AQShning Adliya vazirligi bugun Nyu-Yorkdagi Federal Sudda FIFAning 14 nafar rasmiy a’zosiga ayblov e’lon qiladi, deb xabar bermoqda “Uff.uz”.\n\nUshbu 14 nafar shaxs kecha kechqurun Syurixda qo‘lga olingan. FIFAning amaldagi prezidenti Yozef Blatter hibsga olinganlar ichida yo‘qligi ma’lum qilinmoqda.\nAQShning Federal Qidiruv Byurosi mazkur ish bo‘yicha uch yil davomida tekshiruv olib borgani aytilmoqda.", "category": "Sport", "title": "FIFAning 14 nafar rasmiy a’zosi Syurixda hibsga olindi", "date": "05/27/2015", "url": "https://daryo.uz/2015/05/27/fifaning-14-nafar-rasmiy-azosi-syurixda-hibsga-olindi/"}
{"content": "O‘zbekistonda xizmat ko‘rsatgan artist Sevara Nazarxon 2-mart kuni Rossiya Birinchi kanalining “Xuddi o‘zginasi” (“Точь в точь”) shousida ishtirok etdi va hakamlar unga 23 ball qo‘yishdi, deya xabar beradi 12uz.com axborot portali.\n\nHakamlar hay’ati a’zolaridan Maksim Averin unga 4 ball qo‘ydi, qolganlar – Gennadiy Xazanov, Leonid Yarmolnik va Lyubov Kazarnovskaya esa o‘zbek qo‘shiqchisining chiqishini a’loga baholashdi. Dastur so‘ngida betaraf hakam Yelena Vayenga ham Sevaraga 4 ball qo‘ydi va u yakuniy hisobda 23 ball bilan beshinchi o‘rinni egalladi.\nUshbu dasturda Sevara kelib chiqishi nigeriyalik bo‘lgan ingliz pop-xonandasi Shade ijodiga mansub qo‘shiqni ijro etdi.\nTa’kidlab o‘tish kerakki, Sevara avvaldan Rossiyaning Birinchi kanali loyihalarida ishtirok etib kelmoqda. 2012-yili u “Golos” loyihasida Leonid Agutin jamoasi tarkibida ishtirok etgan, 2013-yili esa “Vishka” loyihasida qatnashgan.\nShuningdek, u 2013-yil iyulda Moskvadagi “Ermitaj” bog‘ida bo‘lib o‘tgan “Pole-Music” xalqaro festivalida Pelageya bilan o‘zbek tilida duet kuylagani, 31-dekabr kuni Rossiyaning “Kultura” telekanali orqali uzatilgan Yangi yil dasturida ham o‘zbekcha qo‘shiq bilan chiqish qilgani haqida xabar bergan edik.", "category": "Madaniyat", "title": "Sevara Nazarxon Rossiya Birinchi kanalida afsonaviy qo‘shiqchi Shade obrazida namoyon bo‘ldi", "date": "03/03/2014", "url": "https://daryo.uz/2014/03/03/sevara-nazarxon-rossiya-birinchi-kanalida-afsonaviy-qoshiqchi-shade-obrazida-namoyon-boldi/"}
{"content": "Janubiy Koreyaning Incheon shahrida davom etayotgan 17-Osiyo o‘yinlarining yunon-rum kurashi musobaqasi 80 kilogramm vazn toifasida o‘zbekistonlik Besiki Saldadze bronza medal sohibiga aylandi, deb xabar bermoqda “Olamsport”.\n\nBesiki bronza medal uchun qatarlik Xon Ja’far Xon bilan kurashdi. Bahsda o‘zbekistonlik kurashchi 4:0 hisobida g‘alaba qozondi.\nSaldadze chorak finalda hindistonlik Singx Xarpritni 3:1 hisobida taslim qilgandi. So‘ngra yarim finalda eronlik Habibulloh Akxlagiga yutqazib qo‘ydi — 0:4.", "category": "Sport", "title": "Incheon — 2014’ning yunon-rum kurashi musobaqasida o‘zbekistonlik sportchi bronza medal sovrindori bo‘ldi", "date": "09/30/2014", "url": "https://daryo.uz/2014/09/30/incheon-2014ning-yunon-rum-kurashi-musobaqasida-ozbekistonlik-sportchi-bronza-medal-sovrindori-boldi/"}
{"content": "Tojikiston Prezidenti matbuot xizmati xabariga ko‘ra, Emomali Rahmon O‘zbekiston bilan chegaradosh bo‘lgan tuman faollari oldida qilgan chiqishida o‘zbeklar bilan do‘stlik rishtalari va biznes aloqalarni mustahkamlashga da’vat etar ekan, Shahristonda tojiklar va o‘zbeklar tinch-totuv va hamjihatlikda yashab kelayotganini eslab o‘tdi, deb xabar beradi “Xalq so‘zi”.\n\n“Siz bizning do‘stligimiz ko‘p asrlik ildizlarga ega ekanligi, uning boshida tojik va o‘zbek xalqlari farzandlari Mavlono Abdurahmon Jomiy va Alisher Navoiy turganini esda tutishingiz lozim”,— dedi Tojikiston rahbari.\nShuningdek, Tojikiston rahbari tinchlik va barqarorlik hukmronlik qilayotgan, xalqlari do‘stlik va qardoshlikda yashayotgan davlatlar uzluksiz rivojlanishi, ularning dunyo bo‘ylab nufuzi oshishini ta’kidladi.", "category": "Dunyo", "title": "Tojikiston prezidenti o‘z xalqini O‘zbekiston bilan do‘stona rishtalarni mustahkamlashga chaqirdi", "date": "06/25/2018", "url": "https://daryo.uz/2018/06/25/tojikiston-prezidenti-oz-xalqini-ozbekiston-bilan-dostona-rishtalarni-mustahkamlashga-chaqirdi/"}
{"content": "O‘zbekiston Prezidenti Shavkat Mirziyoyev 12-iyul kuni parlament palatalari, siyosiy partiyalar, O‘zbekiston Ekologik harakati, xalq deputatlari viloyat, tuman va shahar kengashlari faoliyatining tahlili hamda istiqboldagi vazifalariga bag‘ishlangan videoselektor yig‘ilishida deputat va senatorlar o‘z faoliyati haqida saylovchilarni xabardor etib borish uchun internetda, ijtimoiy tarmoqlarda o‘z sahifalarini ochib, zarur ma’lumotlarni ularga kiritib borishlari lozimligi bo‘yicha taklifni ilgari surdi. Bu haqda 1News xabar bermoqda.\n\nUning so‘zlariga qaraganda, shunday parlament vakillari ham borki, o‘tgan qariyb ikki yarim yil mobaynida muhokama etilayotgan qonun loyihalari va masalalar bo‘yicha biron marta ham ma’ruza qilmagan, ularga munosabat bildirmagan yoki ma’ruza yuzasidan chiqishlar qilmagan, ular faqatgina ko‘r-ko‘rona ovoz berish bilan shug‘ullangan.\n“Afsuski, bu — achchiq haqiqat. Deputat va senatorlar o‘z faoliyati haqida saylovchilarni xabardor etib borish uchun internetda, ijtimoiy tarmoqlarda o‘z sahifalarini ochib, zarur ma’lumotlarni ularga kiritib borishlari lozim. Dunyodagi ko‘pgina mamlakatlar allaqachon shu tizimga o‘tgan. Bu boradagi ishlarni tashkil etish vazifasi Axborot texnologiyalari va kommunikatsiyalarini rivojlantirish vazirligi rahbari Sh. Shermatovga topshiriladi”, — dedi Mirziyoyev.", "category": "Mahalliy", "title": "Shavkat Mirziyoyev deputat va senatorlar ijtimoiy tarmoqlarda o‘z sahifalariga ega bo‘lishi lozimligini aytdi", "date": "07/13/2017", "url": "https://daryo.uz/2017/07/13/shavkat-mirziyoyev-deputat-va-senatorlar-ijtimoiy-tarmoqlarda-oz-sahifalariga-ega-bolishi-lozimligini-aytdi/"}
{"content": "Xitoyning Venchjou shahri, Venchen uyezdida (Chjetszyan provinsiyasi) qulagan 4 ta besh qavatli uy vayronalari ostida 9 kishi qolgan bo‘lishi mumkin. Bu haqda “TASS” xabar bermoqda.\n\nMahalliy vaqt bilan 08:05 da ro‘y bergan hodisa joyida 100 ga yaqin qutqaruvchi, 8 ta yong‘inni o‘chirish brigadasi ishlamoqda. \n\nTurar-joylarning qulashi sabablari ma’lum qilinmadi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Xitoyda 4 ta besh qavatli uy quladi, vayronalar ostida 9 kishi qolgan bo‘lishi mumkin", "date": "02/02/2017", "url": "https://daryo.uz/2017/02/02/xitoyda-4-ta-besh-qavatli-uy-quladi-vayronalar-ostida-9-kishi-qolgan-bolishi-mumkin/"}
{"content": "Ukraina Milliy xavfsizlik kengashi axborot markazi rahbari Andrey Lisenko Kiyev Rossiyaning navbatdagi gumanitar konvoyi to‘g‘risida hech qanday rasmiy hujjatlarni olmaganini ma’lum qildi, deb xabar bermoqda Korrespondent.net.\n\nAvvalroq, Rossiya Ukrainaning Donetsk va Lugansk viloyatlariga 50 yuk mashinasiga ortilgan gumanitar yuk yuborgani xabar berilgan edi. Xalqaro Qizil Xoch qo‘mitasi bundan xabardorligini, lekin uni tashkillashtirishda ishtirok etmayotganini ma’lum qilgan.\nEslatib o‘tamiz, Ukraina sharqiga bundan oldin ham 3 marta − 22-avgust, 13-sentabr va 20-sentabr kunlari Rossiya tomonidan gumanitar konvoy jo‘natilgan edi.", "category": "Dunyo", "title": "Ukraina Milliy xavfsizlik kengashi Rossiya gumanitar konvoy jo‘natishi haqida ogohlantirmaganini ma’lum qildi", "date": "10/28/2014", "url": "https://daryo.uz/2014/10/28/ukraina-milliy-xavfsizlik-kengashi-rossiya-gumanitar-konvoy-jonatishi-haqida-ogohlantirmaganini-malum-qildi/"}
{"content": "Fransiya maxsus xizmatlari yaqinda bo‘lib o‘tgan futbol bo‘yicha Yevropa chempionati davomida bir necha teraktlarning oldini oldi. Bu haqda mamlakat ichki ishlar vaziri Bernar Kaznyov ma’lum qildi, deb xabar beradi “TASS”.\n\n“Yil davomida terrorchilik faoliyatiga aloqadorligi fosh etilgan 160 kishini qo‘lga oldik. Maxsus xizmatlarimiz ko‘plab teraktlarning amalga oshirilishiga yo‘l qo‘ymadi. Bir qator hujumlar Yevro–2016 o‘tkazilishi davomida ham sodir etilishi mumkin edi”, — deb ta’kidladi vazir.", "category": "Sport", "title": "Fransiya maxsus xizmatlari Yevro–2016 davomida bir qancha teraktlarning oldini olganligi ma’lum qilindi", "date": "07/17/2016", "url": "https://daryo.uz/2016/07/17/fransiya-maxsus-xizmatlari-yevro-2016-davomida-bir-qancha-teraktlarning-oldini-olganligi-malum-qilindi/"}
{"content": "Rossiyaning Anqaradagi elchixonasi Turkiya hukumatidan mamlakat hududida yo‘qolib qolgan rossiyalik oila taqdirini aniqlashtirmoqda, deb yozadi “RIA Novosti” elchixona vakiliga tayanib.\n\nSaratov viloyati fuqarolari — Svetlana Uxanova, uning turmush o‘rtog‘i Yevgeniy Kochaari va qizlarining yo‘qolib qolgani haqida ularning qarindoshlari ma’lum qilgan.\n“Elchixona Turkiyaning vakolatli organlariga murojaat qilib, ushbu shaxslar mamlakat hududida bor yoki yo‘qligini ma’lum qilishni so‘radi. Deportatsiya haqida qaror qabul qilingan taqdirda, biz ularni Rossiya hududiga deportatsiya qilishni iltimos qildik. Elchixona vaziyatni kuzatishda davom etmoqda”, — dedi Rossiya elchixonasi vakili.", "category": "Dunyo", "title": "Rossiya elchixonasi Turkiyada yo‘qolib qolgan rossiyalik oila taqdirini aniqlashtirmoqda", "date": "07/14/2017", "url": "https://daryo.uz/2017/07/14/rossiya-elchixonasi-turkiyada-yoqolib-qolgan-rossiyalik-oila-taqdirini-aniqlashtirmoqda/"}
{"content": "O‘tgan yili Stokgolmda sodir etgan terakti uchun umrbod qamoq jazosiga mahkum etilgan O‘zbekiston fuqarosi Rahmat Oqilov sud hukmiga e’tiroz bildirmaydi. Bu haqda uning advokat Yoxan Eriksson SVT telekanaliga ma’lum qildi, deb xabar beradi “TASS”.\n\n“Bu sud hukmini qabul qilishini bildiruvchi aktni imzolaganini bildiradi. U endilikda uzoq vaqtda jazoni o‘tash muassasasida qoladi”, — deydi Eriksson.\n2017-yilning 7-aprel kuni Oqilov olib qochilgan yuk mashinasida Stokgolm markazida joylashgan Drottninggatan ko‘chasidagi piyodalar yo‘lagi orqali 550 metr masofani bosib o‘tgan va 5 kishining umriga zomin bo‘lgan.\nJoriy yilning 7-iyun sanasida Shvetsiya sudi uni terrorchilikda, besh kishini o‘ldirishda va 119 epizodda qotillik sodir etish borasida aybdor deb topildi va umrbod qamoq jazosiga hukm etdi.", "category": "Mahalliy", "title": "Stokgolmda terakt sodir etgan Rahmat Oqilov sud hukmiga e’tiroz bildirmaydi", "date": "06/12/2018", "url": "https://daryo.uz/2018/06/12/stokgolmda-terakt-sodir-etgan-rahmat-oqilov-sud-hukmiga-etiroz-bildirmaydi/"}
{"content": "Toshkentda birinchi marta xalqaro Tashkent Book Fest kitob-ko‘rgazma yarmarkasi o‘tkaziladi. Bu haqda Axborot va ommaviy kommunikatsiyalar agentligi matbuot xizmati “Daryo”ga xabar berdi.\n\nTashkent Book Fest 2—4-oktabr kunlari “O‘zekspomarkaz” Milliy ko‘rgazmalar majmuasida bo‘lib o‘tadi.\nMa’lum qilinishicha, ko‘rgazma O‘zbekiston Respublikasi Prezidenti Administratsiyasi huzuridagi Axborot va ommaviy kommunikatsiyalar agentligi manfaatdor vazirlik va idoralar bilan hamkorlikda tashkil etmoqda.\nXorijiy va mahalliy nashriyot kitoblari bilan tanishish, yangi asarlar taqdimotida ishtirok etish, chet el va o‘zbek adiblari, mualliflari bilan uchrashish mumkin bo‘ladi, deyiladi xabarda.\nBundan tashqari, yozuvchi, shoir va rassomlar bilan ijodiy suhbatlar, sohaga oid seminarlar, mahorat darslari, treninglar va aksiya hamda kitob tanlovlari o‘tkazilishi kutilmoqda.", "category": "Mahalliy", "title": "Toshkentda Tashkent Book Fest xalqaro ko‘rgazmasi bo‘lib o‘tadi", "date": "09/19/2019", "url": "https://daryo.uz/2019/09/19/toshkentda-tashkent-book-fest-xalqaro-korgazmasi-bolib-otadi/"}
{"content": "Futbol bo‘yicha Angliya Premyer-Ligasining 1-turini Londonda “Arsenal”ga qarshi o‘tkazgan “Liverpul” 4:3 hisobida zafar quchdi.\n\nTurning markaziy o‘yinida hisob “to‘pchilar” tomonidan ochilganiga qaramay, 63-daqiqaga qadar liverpullik futbolchilar 4 ta gol urishning uddasidan chiqa oldi. Filippe Koutino dubl qayd etgan o‘yinda, Adam Lallana va Sadio Mane 1 tadan gol urishga erishdi.\nO‘yin yakuniga qadar Arsen Venger jamoasi yana 2 ta gol ursa-da, hakam hushtagiga qadar hisobni tenglashtira olmadi va mavsumni mag‘lubiyat bilan boshladi.\nAngli Premyer-Ligasi\n 1-tur bellashuvi\n 14-avgust, yakshanba\nGollar: Teo Uolkott, 31 (1:0). Filippe Koutinyo, 45+1 (1:1). Adam Lallana, 49 (1:2). Filippe Koutinyo, 56 (1:3). Sadio Mane, 63 (1:4). Aleks Chemberlen, 65 (2:4). Kalum Chambers, 75 (3:4).\nNoaniq penalti: Teo Uolkott, 30 (A).", "category": "Sport", "title": "APL. Yurgen Klopp va “Liverpul” mavsumni “Arsenal” maydonida 4 ta gol urish bilan boshladi", "date": "08/15/2016", "url": "https://daryo.uz/2016/08/15/apl-yurgen-klopp-va-liverpul-mavsumni-arsenal-maydonida-4-ta-gol-urish-bilan-boshladi/"}
{"content": "Amirliklarning Al-Ayn shahri mezbonlik qilgan BAA va O‘zbekiston milliy termalari o‘rtasidagi o‘rtoqlik o‘yinida mezbonlar zafar quchdi — 1:0. Uchrashuvdagi yagona gol 15-daqiqada Ali Mabhut tomonidan urildi.\n\nShu kuni tarixda ilk bor Ro‘ziqul Berdiyev O‘zbekiston milliy terma jamoasini murabbiy sifatida maydonga boshlab chiqdi. “Nasaf” ustozi milliy termani faqatgina Oliy Ligada to‘p surayotgan futbolchilardan tuzdi. Unga berilgan missiyaga ko‘ra, milliy terma jamoaning asosiy figuralari bo‘lgan legionerlar yig‘inga jalb etilmagandi.\nRo‘ziqul Berdiyevdan O‘FF faqatgina 1 ta uchrashuvda murabbiy bo‘lishni so‘ragandi. Endi u “Nasaf”dagi faoliyatini davom ettirishi mumkin. Tashkilot esa milliy terma uchun xorijdan mutaxassis izlash ishlarini davom ettiradi.\nBAA terma jamoasi 10-noyabr kuni Alberto Dzakkeroni boshqaruvida o‘zining ilk o‘yinini Gaitiga qarshi o‘tkazib, 0:1 hisobida imkoniyatni boy bergandi. O‘zbekistonga qarshi bellashuv italiyalik mutaxassis uchun Amirlik termasi boshqaruvidagi ilk g‘alaba bilan yodda qoldi.\nO‘rtoqlik o‘yini\n Al-Ayn shahri\n 14-noyabr, seshanba\nGol: Ali Mabhut, 15 (1:0).\nChetlatish: Muhammad Ahmad, 93+ (B).\nBAA: Xolid Eysa — Mohnad Salim (Muhammad Fayoz, 37), Ismoil Ahmad, Halifa Muborak, Muhammad Favziy, Mahmud Hamis, Amir Abdulrahmon, Hamis Ismoil (Tariq Ismoil, 77), Umar Abdulrahmon (Halfan Muborak, 71), Ali Mabhut (Ahmad Al-Attas, 88), Salim Saloh Musalam.\nO‘zbekiston: Ignatiy Nesterov — Akmal Shorahmedov (Shuhrat Muhammadiyev, 50), Rustam Ashurmatov (Islom To‘xtaxo‘jayev, 46), Sherzod A’zamov, Akrom Komilov (Farrux Sayfiyev, 46), Odil Hamrobekov (Aziz G‘aniyev, 46), Vladimir Kozak, Otabek Shukurov, Bahrom Abdurahimov (Ivan Nagayev, 70), Marat Bikmayev, Sardor Mirzayev (Doston Hamdamov, 46).", "category": "Sport", "title": "Ro‘ziqul Berdiyev boshqaruvida O‘zbekiston milliy termasi BAAga imkoniyatni boy berdi", "date": "11/14/2017", "url": "https://daryo.uz/2017/11/14/roziqul-berdiyev-boshqaruvida-ozbekiston-milliy-termasi-baaga-imkoniyatni-boy-berdi/"}
{"content": "O‘zbekiston Prezidenti Shavkat Mirziyoyev Qashqadaryo viloyatiga safari doirasida 25-fevral kuni Qarshi shahrining Jayxun ko‘chasida qurilayotgan besh qavatli zamonaviy turar joy binolari loyihasi bilan tanishdi, deya xabar bermoqda O‘zA.\nMavzuga doir: Qarshidagi eski “Nasaf” stadioni o‘rnida suzish havzasi qurilmoqda. Shavkat Mirziyoyev majmuada barcha qulayliklarni yaratish haqida ko‘rsatma berdi\nUshbu ko‘chada aholi uchun 25 ta ana shunday ko‘p qavatli uy barpo etiladi.\nHududda davr talablari asosida faoliyat yuritadigan restoranlar, supermarketlar, issiq non va oziq-ovqat do‘konlari, kafe va choyxonalar, go‘zallik salonlari, sartaroshxona va avtoturargohlar qurish rejalashtirilmoqda.\nMavzuga doir: Shavkat Mirziyoyev Qarshida Alisher Navoiy nomidagi bog‘ning rekonstruksiyasi bilan tanishdi\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Qarshi shahrining Jayxun ko‘chasida 25 ta besh qavatli turar joy binolari quriladi", "date": "02/25/2017", "url": "https://daryo.uz/2017/02/25/qarshi-shahrining-jayxun-kochasida-25-ta-besh-qavatli-turar-joy-binolari-quriladi/"}
{"content": "Ukraina va NATOning Aloqa va axborotlashtirish agentligi 24 aprel, juma kuni texnik hamkorlik to‘g‘risidagi memorandumni imzoladi. Bu haqda “Korrespondent.net” xabar bermoqda.\n\nQayd etishlaricha, ushbu kelishuv Maslahatlashuvlar, qo‘mondonlik, boshqaruv va aloqa masalalari bo‘yicha Ukraina-NATO trast fondini tashkil etishga ko‘mak beradi.\nHujjat Ukraina parlamenti tomonidan ratifikatsiya qilinganidan so‘ng, u NATOning ushbu agentligi va Ukraina hukumati o‘rtasidagi texnik hamkorlikni rivojlantirishga ham imkon beradi.\nS4 trast fondining aniq loyihalari NATO davlatlari va Ukraina hukumati o‘rtasidagi yaqin hamkorliklar davomida kelishib olinadi.\nAvvalroq, Ukraina prezidenti Pyotr Poroshenko 2015 yilga mo‘ljallangan Ukraina-NATO hamkorligi dasturini tasdiqlagani ma’lum bo‘lgandi.", "category": "Dunyo", "title": "Ukraina va NATO texnik hamkorlik to‘g‘risidagi bitimni imzoladi", "date": "04/24/2015", "url": "https://daryo.uz/2015/04/24/ukraina-va-nato-texnik-hamkorlik-togrisidagi-bitimni-imzoladi/"}
{"content": "O‘zbekistonda Janubiy Koreya kompaniyasining LG G2 mini rusumli smartfoni savdosi boshlandi. Bu haqda Mobinfo.uz xabar berdi.\n\nLG G2 mini yil boshida Mobile World Congress 2014 ko‘rgazmasi arafasida e’lon qilingan edi. Smartfon o‘lchamlari avvalgi LG G2 rusumiga qaraganda ancha  kichraytirilgan va texnik ko‘rsatkichlari ham o‘zgartirilgan bo‘lib, 4,7 dyuym kattalikdagi 960×540 pikselli displey (qHD), 8 megapikselli asosiy va 1,3 megapikselli old kameraga ega. Telefon  Qualcomm Snapdragon 400 protsessorida ishlaydi.\nQurilmaning tezkor xotira sig‘imi 1 Gb ni, ichki xotirasi esa 8 Gb ni tashkil qiladi.  Shuningdek, microSD joylashtirish imkoniyati ham mavjud. Akkumulyatorining sig‘imi 2400 mA/s ga teng. Shu bilan birga, LG G mini’ga ikkita SIM-karta joylashtirish imkoniyati mavjud. Smartfon  Android 4.4 KitKat operatsion tizimida ishlaydi.\nPoytaxtning “Fleshka” savdo majmuasida LG G2 mini 900 ming so‘mga sotilmoqda. LG G2 smartfonini esa 1,5 mln so‘mga xarid qilish mumkin.", "category": "Texnologiyalar", "title": "LG G2 mini smartfoni Toshkentda 900 ming so‘mdan sotila boshladi", "date": "06/18/2014", "url": "https://daryo.uz/2014/06/18/lg-g2-mini-smartfoni-toshkentda-900-ming-somdan-sotila-boshladi/"}
{"content": "4-dekabr, chorshanba kuni soat 10:53 da Turkmanistondagi “Serdar” va O‘zbekistondagi “Qorako‘l” podstansiyalarini bog‘lovchi 500 kilovattli havo elektr uzatish tarmog‘ida favqulodda o‘chish holati sodir bo‘ldi. Bu haqda Buxoro viloyati hokimligi xabar berdi.\nMavzuga doir: O‘zbekistonga 1-dekabrdan “Turkmanenergo” elektr yetkazib beradi. Uzilishlar soni keskin kamayishi aytilmoqda\nMa’lum qilinishicha, magistral tarmoqdagi nosozlikni bartaraf etish uchun “Turkmanenergo” korporatsiyasi hududiy bo‘limlarining brigadalari jalb qilingan. Keyinchalik “Turkmanenergo” balansidagi elektr tarmog‘i chegara hududiga yaqin joyda uzilgani ma’lum bo‘lgan va nosozlik o‘zbekistonlik energetiklar tomonidan bartaraf etilgan.\n“O‘zbekiston milliy elektr tarmoqlari” AJ mutaxassislari olib borgan ta’mirlash ishlari tugatilgandan so‘ng, 5-dekabr, payshanba kuni soat 16:23 da “Qorako‘l” va “Serdar” podstansiyalarini bog‘lovchi L-512 havo tarmog‘i ishga tushirilgan va Turkmanistondan qabul qilinayotgan elektr energiya ta’minoti to‘liq tiklangan.\nMavzuga doir:\n Turkmanistondan kelgan elektr energiyasi sababli Samarqanddagi ba’zi tumanlarda elektr energiyasi vaqtincha o‘chiriladi\n“Hududiy elektr tarmoqlari” Samarqandda elektr energiyasidagi uzilishlar yuzasidan izoh berdi", "category": "Mahalliy", "title": "Turkmanistondan import qilinayotgan elektr energiyasi nosozlik sabab bir kun uzilib qoldi", "date": "12/06/2019", "url": "https://daryo.uz/2019/12/06/turkmanistondan-import-qilinayotgan-elektr-energiyasi-nosozlik-sabab-bir-kun-uzilib-qoldi/"}
{"content": "Toshkent shahar hokimining 2016-yil 29-iyuldagi 122-f-sonli farmoyishiga ko‘ra, O‘zbekiston Respublikasi davlat mustaqilligining 25 yillik bayrami munosabati bilan 2016-yil 1-sentabr kuni soat 11:00 dan 18:00 gacha Toshkentdagi xiyobon va istirohat bog‘larida bo‘lib o‘tadigan xalq sayili hamda bayram tadbirlari rejasi tasdiqlandi. Bu haqda Toshkent shahar hokimligi axborot xizmati xabar bermoqda.\n\nUnga ko‘ra, Alisher Navoiy nomidagi O‘zbekiston Milliy bog‘ida, Abdulla Qodiriy, Bobur, Mirzo Ulug‘bek, Furqat, G‘afur G‘ulom nomidagi madaniyat va istirohat bog‘larida, Toshkent hayvonot bog‘i, O‘zbekiston Davlat sirki, O‘zbekiston Respublikasi Mudofaa vazirligi Ma’naviyat ma’rifat markazi, “Baxt diyor” guzari oldi maydonlarida, “Lokomotiv”, “Quyoshcha nuri” madaniyat va istirohat bog‘larida alohida dasturlar asosida bayram tantanalari o‘tkaziladi.\n1-sentabr kungi bayram tantanalari soat 20:00 dagi bayram salyutlariga ulanib ketadi.", "category": "Mahalliy", "title": "1-sentabr kuni Toshkentda bayram tadbirlari o‘tkaziladigan xiyobon va istirohat bog‘lari ma’lum bo‘ldi", "date": "08/30/2016", "url": "https://daryo.uz/2016/08/30/1-sentabr-kuni-toshkentda-bayram-tadbirlari-otkaziladigan-xiyobon-va-istirohat-boglari-malum-boldi/"}
{"content": "Yamaykalik yozuvchi Marlon Jeyms “Yetti qotilikning qisqacha tarixi” romani uchun bu yilgi The Man Booker Prize adabiy mukofoti laureati bo‘ldi. G‘olibning nomi 13-oktabr, seshanba kuni bo‘lib o‘tgan tantanali marosimda e’lon qilindi, deya xabar bermoqda Meduza.\n\nMazkur asarda mashhur san’atkor Bob Marli hayotiga uyushtirilgan suiqasdlar haqida hikoya qilinadi. 44 yoshli adib (ayni paytda Minneapolisda istiqomat qiladi) bu mukofotga loyiq ko‘rilgan Yamaykaning ilk vakili bo‘ldi.\n1969-yilda ta’sis etilgan va adabiyot olamida nufuzi baland bo‘lgan Buker mukofoti ingliz tilidagi eng sara asarlar uchun taqdim etiladi. G‘olibga 50 ming funt sterlingga teng chek beriladi.", "category": "Madaniyat", "title": "Buker adabiy mukofotini yamaykalik Marlon Jeyms qo‘lga kiritdi", "date": "10/14/2015", "url": "https://daryo.uz/2015/10/14/buker-adabiy-mukofotini-yamaykalik-marlon-jeyms-qolga-kiritdi/"}
{"content": "Davlat bojxona qo‘mitasi axborot xizmatining “Daryo”ga ma’lum qilishicha, 2020-yil 12-aprel kuni Davlat bojxona qo‘mitasi va DXX xodimlari hamkorligida o‘tkazilgan tezkor tadbir davomida qiymati 20 milliard so‘mlik tamaki mahsulotlarining noqonuniy ravishda olib kirilishiga chek qo‘yildi.\n\nMa’lum qilinishicha, O‘zbekistonga olib kirilishi rejalashtiriligan yirik miqdordagi sigaret mahsulotlari yuklangan avtotransport vositasini hujjatlarda go‘yoki yuksiz holatda ko‘rsatib, Surxondaryo viloyatidagi “Gulbahor” chegara bojxona postidan o‘tkazish evaziga bojxona xodimiga 10 500 AQSh dollarini pora tariqasida taklif etgan uyushgan jinoiy guruh qo‘lga olindi.\nTezkor tadbirda qo‘shni davlatdan kirib kelgan fuqaro D.U. boshqaruvidagi yuk avtotransport vositasi Termiz tumani hududida to‘xtatilib, ko‘zdan kechirilganida avtotransport yukxonasiga joylashtirilgan konteyner ichida hech qanday hujjatlari bo‘lmagan 749 900 quti Golden Club sigareti borligi aniqlangan.\n\nUshbu jinoiy rejani tuzishda ishtirok etgan va uni amalga amalga oshirish maqsadida qulay fursatni kutib Surxondaryo viloyatida yashirinib yurgan N.Z., N.A., A.A. va M.N. ismli jinoiy guruh a’zolari ham tezkor tadbir davomida qo‘lga olingan.\nShuningdek, bojxona xodimi bilan kelish uchun vositachilik qilgan fuqaro R.Ch. ham o‘zining yashash xonadonida ushlangan va vositachilik qilganligi evaziga haydovchi D.U. tomonidan berilgan 5 400 AQSh dollarini ashyoviy dalil sifatida topshirgan.\nMavzuga doir: Samarqandda tergovchiga 500 dollar pora taklif qilgan shaxs ushlandi\nBojxona qo‘mitasi ma’lumotiga ko‘ra, ushbu jinoiy guruh a’zolarining rejalari amalga oshsa, davlat budjetiga 11 milliard 349 million so‘m miqdoridagi bojxona to‘lovlari o‘tkazilmay qolishi mumkin edi.\n\nHozirda mazkur holat yuzasidan Davlat bojxona qo‘mitasi tomonidan O‘zbekiston Respublikasi Jinoyat kodeksining 182 (Bojxona to‘g‘risidagi qonunlarni buzish), 211-moddalari (Pora berish) bilan jinoyat ishi qo‘zg‘atilib, tegishli tergov organiga yuborildi.\nMavzuga doir: “Qoplonbek” postida 125 dollar pora bilan ushlangan qozog‘istonlik bojxonachi 3750 dollar jarimaga tortildi", "category": "Mahalliy", "title": "Surxondaryoda 20 mlrd so‘mlik tamaki mahsulotlarining noqonuniy olib kirilishiga chek qo‘yildi", "date": "04/14/2020", "url": "https://daryo.uz/2020/04/14/surxondaryoda-20-mlrd-somlik-tamaki-mahsulotlarining-noqonuniy-olib-kirilishiga-chek-qoyildi/"}
{"content": "Fransiyaning Korsika orolida joylashgan Ayachcho shahrida norozilik bildiruvchilar musulmonlarning ibodat zalini ag‘dar-to‘ntar qilib, Qur’onning bir nechta nusxasini yoqib yubordi. Bu haqda mahalliy politsiya ma’lumotiga tayanib, “RBK” xabar beradi.\n\nBosqinchilik davomida norozilik bildiruvchilar “Arablar, keting!”, “Bu bizning uyimiz” deb qichqirgan.\nMahalliy mansabdor Fransua Lalannaning ma’lum qilishicha, namoyishchilarning kichikroq guruhi oynali eshikni sindirib, ibodat zaliga bostirib kirgan. Binoni ostin-ustin qilib, kitoblarning bir qismini, jumladan, Qur’onning nusxalarini yoqib yubordi.\nFransiya bosh vaziri Manuel Vals bosqinchilikni qoraladi.", "category": "Dunyo", "title": "Fransiyada musulmonlar ibodat zali ag‘dar-to‘ntar qilindi", "date": "12/26/2015", "url": "https://daryo.uz/2015/12/26/fransiyada-musulmonlar-ibodat-zali-agdar-tontar-qilindi/"}
{"content": "Yevropa Futbol Uyushmasi qit’a klublarining eng nufuzli musobaqasi bo‘lgan Yevropa Chempionlar Ligasining guruh bosqichida kuchli to‘rtlik chempionatlarining to‘rttadan jamoasi saralash bosqichlarisiz ishtirok etishini ta’minladi.\n\nBunda gap Angliya, Germaniya, Ispaniya va Italiya chempionatlariga tegishli. Bu ligalarning to‘rtinchi jamoasi pley-off o‘yinlari orqali guruh bosqichi masalasini hal qilib kelgan bo‘lsa, bundan buyon to‘g‘ridan-to‘g‘ri guruh bosqichida ishtirok etadi, deb xabar berdi UEFA rasmiy sayti.", "category": "Sport", "title": "YChL guruh bosqichida 2018-yildan boshlab Angliya, Ispaniya, Germaniya va Italiyaning 4 tadan jamoasi to‘g‘ridan-to‘g‘ri qatnashadi", "date": "08/26/2016", "url": "https://daryo.uz/2016/08/26/ychl-guruh-bosqichida-2018-yildan-boshlab-angliya-ispaniya-germaniya-va-italiyaning-4-tadan-jamoasi-togridan-togri-qatnashadi/"}
{"content": "3-iyun kuni Nokia kompaniyasi Toshkent axborot texnologiyalari universitetining bakalavriati yuqori bosqichlarida va magistraturada o‘quvchi talabalari hamda o‘qituvchilari uchun seminar o‘tkazadi, deya xabar bermoqda “Infocom.uz”.\n\nSeminar doirasida quyidagi mavzularda ma’ruzalar taqdim etiladi:", "category": "Texnologiyalar", "title": "Nokia Toshkent axborot texnologiyalari universiteti talabalari va o‘qituvchilari uchun seminar o‘tkazadi", "date": "06/03/2015", "url": "https://daryo.uz/2015/06/03/nokia-toshkent-axborot-texnologiyalari-universiteti-talabalari-va-oqituvchilari-uchun-seminar-otkazadi/"}
{"content": "Irlandiyalik qo‘shiqchi Shineyd O’Konnor Facebook’dagi sahifasida o‘z joniga qasd qilishni rejalashtirayotganligi haqida xabar qoldirdi, deb xabar beradi TMZ nashri.\n\n48 yoshli rok yulduzining qaysidir dorining halokatga olib keluvchi dozasini qabul qilganligi haqidagi xabar uning akkauntida 29-noyabr, yakshanba kuni tongda paydo bo‘ldi. O’Konnor unda “Irlandiyaning qaysidir qismida joylashgan” mehmonxonada ekanligi va unga o‘zi o‘ylab topgan ism bilan ro‘yxatdan o‘tganligini qayd etgan. Qo‘shiqchi o‘z joniga qasd qilishida uning oilasini ayblash lozimligini ma’lum qilgan.\n“Hurmat qozonishning boshqacha yo‘li yo‘q. Oilam meni qadrlamaydi”, — deb yozdi u.\nKeyinroq huquqni muhofaza qilish organlari qo‘shiqchini Dublindan jabrlanmagan holda topganligi va shifokorlar nazorat qilishi uchun topshirilganligi ma’lum qilindi. O’Konnor haqiqatan ham o‘z joniga qasd qilishga uringanligi holatiga aniqlik kiritilmadi.", "category": "Madaniyat", "title": "Shineyd O’Konnor ijtimoiy tarmoqda o‘z joniga qasd qilmoqchi ekanligini ma’lum qildi", "date": "11/30/2015", "url": "https://daryo.uz/2015/11/30/shineyd-okonnor-ijtimoiy-tarmoqda-oz-joniga-qasd-qilmoqchi-ekanligini-malum-qildi/"}
{"content": "www.chess.pw nashri MDHning eng go‘zal shahmatchisini aniqlash maqsadida 8 nafar grossmeysterni tanlab olgan bo‘lib, 31-dekabrdan buyon ular orasida eng chiroylisi qay biri ekanini aniqlashga harakat qiladi. Bu yo‘lda sayt so‘rovnoma tashkil qilgan.\nGo‘zallar orasida o‘zbekistonlik Gulruhbegim Tohirjonova ham bor. 13-yanvar holatiga ko‘ra u 1-o‘rinni egallab turibdi. So‘rovnomada, shuningdek, Qozog‘iston va Qirg‘izistondan 2 nafardan shahmatchi qiz ishtirok etmoqda. Ular qatorida Rossiya, Ozarbayjon, Ukraina kabi mamlakat shahmatchilarini ham uchratish mumkin.\n\n\n\n\n\n\n\n\nSo‘rovnoma 14-yanvar kuni o‘z yakuniga yetadi. Unda ishtirok etishni istaganlar shu havolaga murojaat etishi mumkin.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "O‘zbekistonlik Gulruhbegim Tohirjonova MDHning eng go‘zal shahmatchisi bo‘lish uchun kurashda 1-o‘rinni egallab turibdi (foto)", "date": "01/13/2017", "url": "https://daryo.uz/2017/01/13/ozbekistonlik-gulruhbegim-tohirjonova-mdhning-eng-gozal-shahmatchisi-bolish-uchun-kurashda-1-orinni-egallab-turibdi-foto/"}
{"content": "Futbol bo‘yicha O‘zbekiston milliy terma jamoasi hamda Qatarning “Al-Jaish” klubi hujumkor yarim himoyachisi Sardor Rashidov kecha, 31-may kuni uylandi. Kelinning ismi — Lazizaoy.\nNikoh to‘yi marosimi futbolchi tug‘ilib o‘sgan Jizzax shahrida bo‘lib o‘tdi. Bu haqda O‘zbekiston futbol federatsiyasining Twitter’dagi sahifasida ma’lum qilindi.\n\nSardor Rashidovning nikoh to‘yi marosimiga O‘zbekiston milliy terma jamoasi bosh murabbiyi Samvel Babayan, “Paxtakor” bosh murabbiyi vazifasini bajaruvchi Grigoriy Kolosovskiy, milliy terma jamoa sardori Odil Ahmedov, shuningdek, Aleksandr Geynrix, Sanjar Tursunov, Jasur Hasanov, Ignatiy Nesterov singari bir qator terma jamoa futbolchilari ham tashrif buyurdi.\n\n\n\nQayd etish joiz, 2-iyun kuni O‘zbekiston terma jamoasi Toshkentda Ekvatorial Gvineyaga qarshi o‘rtoqlik o‘yinini o‘tkazishi kerak edi. Mazkur uchrashuvga milliy terma jamoa bosh murabbiyi Samvel Babayan xorij milliy chempionatlarida to‘p surib, mavsumni yaqindagina yakunlagan Odil Ahmedov (“Krasnodar”), Vitaliy Denisov (“Lokomotiv”), Aziz Haydarov (“Ash-Shabab”), Sardor Rashidov (“Al-Jaish”) kabi futbolchilarga kichik ta’til bergandi. Keyinroq Ekvatorial Gvineyaga qarshi o‘rtoqlik o‘yini bekor qilindi.\nA video posted by Uzbekistan Football Federation (@uzbekistanff) on May 31, 2016 at 9:15am PDT", "category": "Sport", "title": "O‘zbekiston terma jamoasi a’zosi Sardor Rashidov uylandi (foto va video)", "date": "06/01/2016", "url": "https://daryo.uz/2016/06/01/ozbekiston-terma-jamoasi-azosi-sardor-rashidov-uylandi-foto-va-video/"}
{"content": "O‘zbekiston terma jamoasi 19-noyabr, seshanba kuni 2022-yilgi Jahon Chempionati ikkinchi saralash bosqichi 6-turi doirasida Falastinga qarshi o‘yin o‘tkazadi.\n\nIkkala terma jamoa ustozlari ham o‘yin uchun asosiy tarkiblarni e’lon qildi.\nJCh—2022 saralashi\n6-tur bahsi\n19-noyabr, 17:00\nO‘zbekiston: Eldor Suyunov, Oleg Zoteyev, Rustam Ashurmatov, Islom To‘xtaxo‘jayev, Hojiakbar Alijonov, Odil Ahmedov, Sanjar Qodirqulov, Ikrom Aliboyev, Jaloliddin Masharipov, Doston Hamdamov, Eldor Shomurodov.\nFalastin: 22.Rami Hamada, 3.Muhammad Rashid, 5.Yosir Hamid, 7.Musab Battat, 11.Yosir Islom, 14.Abdulloh Jobir, 15.Abdullatif Bahdari, 18.Solih Chihadeh, 20.Nazmi Al Badavi, 21.Islom Batran, 23.Muhammad Darvish.", "category": "Sport", "title": "O‘zbekiston — Falastin. Asosiy tarkiblar e’lon qilindi", "date": "11/19/2019", "url": "https://daryo.uz/2019/11/19/ozbekiston-falastin-vadim-abramov-asosiy-tarkibni-malum-qildi/"}
{"content": "Google kompaniyasi sayohatlarni rejalashtirish uchun mo‘ljallangan Google Trips mobil dasturini chiqardi, deb yozadi TJournal. Servisni Android va iOS qurilmalari uchun yuklab olish mumkin.\n\nTizim Google Maps va boshqa foydalanuvchilar ma’lumotlari asosida safarlarni rejalashtirish imkonini beradi. Dastur internet bo‘lmagan joyda ham ishlashi mumkin, buning uchun sayohatning taxminiy yo‘nalishini oldindan saqlab olish kifoya.\nGoogle Trips Gmail foydalanuvchilari xabarlarini mehmonxona va chiptalarni bron qilish mavzusi bo‘yicha tahlil qilib chiqadi, ma’lumotlarni tizimda saqlaydi. Safar tafsilotlari “Butun kun uchun rejalar”, “Yegulik va ichimliklar”, “Qanday yetib olish”, “Nima bilan shug‘ullanish”, “Bron qilish” va boshqa bo‘limlarga bo‘lingan. U yoki bu joyga tashrif buyurgach, foydalanuvchi izoh qoldirishi, uni dasturning boshqa mijozlari o‘qishi mumkin bo‘ladi.", "category": "Texnologiyalar", "title": "Google kompaniyasi sayohatchilar uchun Google Trips dasturini chiqardi", "date": "09/20/2016", "url": "https://daryo.uz/2016/09/20/google-kompaniyasi-sayohatchilar-uchun-google-trips-dasturini-chiqardi/"}
{"content": "Rio–2016 Olimpiadasida xizmat qilgan “Deodoro” sport majmuasi mahalliy ishchilar tomonidan faol ravishda qismlarga ajratilmoqda. Musobaqalarda sportchilar chiqqan qoplama ham olib tashlandi, deb xabar beradi “Vesti.ru”.\n\nOlimpiya o‘yinlariga tayyorgarlik ko‘rilayotganda ushbu majmuaning qurilishiga 250 million dollar sarflangandi. Hozir esa Paralimpiya o‘yinlarini kutib o‘tirmay, uning ichidagi qimmatbaho apparaturalar olib chiqilmoqda.\nAvvaliga bu yerda paralimpiyachilarning aravachalardagi qilichbozlik musobaqalari o‘tkazilishi kutilgandi. Hatto maxsus yo‘l ko‘rsatkichlar ham o‘rnatilgandi. Hozir esa bularning barchasi chiqindi ostida qolib ketdi. So‘nggi pallada qilichbozlik musobaqalarini boshqa majmuada o‘tkazishga qaror qilindi.", "category": "Dunyo", "title": "Rio-de-Janeyrodagi olimpiya obyektlari chiqindilarga to‘lmoqda", "date": "08/29/2016", "url": "https://daryo.uz/2016/08/29/rio-de-janeyrodagi-olimpiya-obyektlari-chiqindilarga-tolmoqda/"}
{"content": "Lido orolida 72-Venetsiya xalqaro kinofestivali (Mostra Internazionale del Cinema)ning tantanali ochilish marosimi bo‘lib o‘tdi. Bu haqda “Newskaz.ru” xabar bermoqda.\n\nVenetsiya kinofestivalining yopilish marosimi 12-sentabr oqshomida bo‘lib o‘tadi. Unda kinoanjuman g‘oliblari e’lon qilinadi hamda “Oltin” va “Kumush sher” mukofotlari taqdimoti bo‘lib o‘tadi.\n\nKinofestivalni xitoylik rejissor Xu Guanning filmi yopib berishi kutilmoqda.\n", "category": "Madaniyat", "title": "Venetsiya kinofestivalining 72-mavsumi o‘z ishini boshladi", "date": "09/03/2015", "url": "https://daryo.uz/2015/09/03/venetsiya-kinofestivalining-72-mavsumi-oz-ishini-boshladi/"}
{"content": "NATO 2017-yil mayigacha Boltiq mamlakatlari va Polshaga o‘zining yangi batalyonlarini joylashtirishni rejalashtirmoqda, ba’zi bo‘linmalar joylashtirish joyiga 4 ming nafargacha bo‘lgan harbiy xizmatchidan iborat asosiy qo‘shinlar guruhidan ertaroq yetib keladi. Bu haqda The Wall Street Journal gazetasining elektron versiyasi ma’lum qildi, deb yozadi “TASS”.\n\nNATO harbiy qo‘mitasi raisi, chexiyalik general Petr Pavel so‘zlariga ko‘ra, bo‘linmalar kelasi yilning birinchi yarmida yetib kelishni boshlaydi. Shu bilan birga, bir mingga yaqin harbiy xizmatchi Polshaga apreldayoq joylashtiriladi.\n“Ushbu to‘rtta jangovar guruh haqida gapirar ekanmiz, biz ularning nafaqat mashq maqsadlaridagi ishtirokini nazarda tutamiz, — dedi Pavel. — Ushbu kuchlar tiyib turish va, agar zarur bo‘lsa, hujum qilish vositalari bo‘lib xizmat qilishi kerak”.\nNashr eslatishicha, iyul oyida NATOning Varshavadagi sammitida alyansning sharqiy qanotini mustahkamlash maqsadida Litva, Latviya, Estoniya va Polshaga bittadan xalqaro batalyon joylashtirish haqida qaror qabul qilingan edi.", "category": "Dunyo", "title": "WSJ: NATO Boltiq mamlakatlariga o‘z batalyonlarini kelasi yil mayigacha joylashtiradi", "date": "09/19/2016", "url": "https://daryo.uz/2016/09/19/wsj-nato-boltiq-mamlakatlariga-oz-batalyonlarini-kelasi-yil-mayigacha-joylashtiradi/"}
{"content": "Janubiy Koreyada COVID-19 koronavirusiga chalingan bemor vafot etdi. Bu haqda mamlakat hukumati vakillari xabar bergan, deb yozmoqda “Yonxap”.\n\nVafot etgan bemor mamlakat janubidagi Chxondo shahri kasalxonasida pnevmoniyadan davolanoytgan bo‘lgan. Kasalda koronavirus borligi u vafot etganidan keyin tasdig‘ini topgan. O‘limga nima sabab bo‘lgani haqida aniq ma’lumot berilmagan.\nJanubiy Koreyada bir kun ichida yana 53 nafar odamning virusga yo‘liqqanligi aniqlangan, shu tariqa mamlakatda koronavirusga chalinganlar soni 104 nafarga yetgan. Yangi kasallarning aksar qismi Koreya janubidagi Tegu shahrida yashaydi. Shahar hokimi mahalliy aholidan iloji boricha ko‘chaga chiqmaslikni, Jahon sog‘liqni saqlash tashkiloti tavsiyalariga amal qilishni so‘ragan.\n“Yonxap” agentligi xabariga ko‘ra, taxminan 40 nafar odam 61 yoshli koreyalik ayol bilan muloqotdan keyin koronavirusni yuqtirib olgan. Taxminlarga ko‘ra, koronavirus ularning bitta cherkovga qatnashi oqibatida yuqqan.\n19-fevralda Eron hukumati vakillari mamlakatda ikki nafar odamning koronavirus qo‘zg‘agan kasallik oqibatida vafot etganini tasdiqlagan. Diamond Princess kemasidagi ikki kishi koronavirus oqibatida vafot etgani ma’lum qilingan. Ularning ikkovi ham yaponiyalik 87 yoshli erkak va 84 yoshli ayol. Avval Fransiyada xitoylik 80 yoshli sayyoh olamdan o‘tgan, Yaponiyada 80 yoshli ayol koronavirus qurboniga aylangan, Tayvanda esa koronavirus 60 yoshli erkakni hayotdan olib ketgandi.\nMavzuga doir: \nButun dunyoda jami 2129 nafar odam yangi turdagi koronavirus tufayli vafot etgan. Kasallikka chalinganlar soni 75,7 ming nafarga, undan tuzalganlar esa 16,5 ming nafarga yetgan.\nKoronavirus 2019-yilning dekabr oyi oxirida Xitoyning Xubey provinsiyasi Uxan shahrida tarqalgan. Koronavirus Xitoydan tashqari yana 20 ta boshqa xorij davlatlarida ham qayd etilgan. Virus odamdan odamga havo-tomchi yo‘li orqali yuqadi. Unga chalingan bemorlarda isitma ko‘tarilishi, tezda charchab qolish va so‘lak chiqarib yo‘talish holatlari kuzatiladi. Kasallikning yashirin davri 14 kunni tashkil qiladi.", "category": "Dunyo", "title": "Janubiy Koreyada ham koronavirus bilan bog‘liq o‘lim holati kuzatildi", "date": "02/21/2020", "url": "https://daryo.uz/2020/02/21/janubiy-koreyada-ham-koronavirus-bilan-bogliq-olim-holati-kuzatildi/"}
{"content": "Shvetsiyaning mobil qurilmalar uchun g‘ilof ishlab chiqaruvchi Krusell kompaniyasi 2014-yil aprel oyida eng ko‘p sotilgan smartfonlar an’anaviy reytingini e’lon qildi. Bu haqda mobinfo.uz xabar berdi.\n\nKrusell reytingi dunyoning 70 mamlakatida sotiladigan turli mobil aksessuarlarga qarab tuziladi. Aprel oyida ushbu ro‘yxatda Sony Xperia Z1 Compact yetakchilik qildi. Ungan keyingi o‘rinlarni o‘tgan oyga qaraganda bir pog‘onadan yuqorilagan Samsung Galaxy S5 va Iphone 5 egalladi.\nMartda bor-yo‘g‘i 9-o‘rinda bo‘lgan HTC One M8 esa keskin tarzda 4-o‘ringa chiqdi. Nokia Lumia 1320 o‘z o‘rnida (5-o‘rin) qoldi. O‘ntalikning qolgan pog‘onalarini Sony Xperia M2, Sony Xperia Z1, Nokia Lumia 630, Lenovo A369i va Sony Xperia E1 band qildi.\nSony Xperia Z1 Compact O‘zbekistonda 1,6 million so‘mga sotilmoqda.", "category": "Texnologiyalar", "title": "Sony Xperia Z1 Compact aprel oyida eng ko‘p sotilgan smartfon bo‘ldi", "date": "05/14/2014", "url": "https://daryo.uz/2014/05/14/sony-xperia-z1-compact-aprel-oyida-eng-kop-sotilgan-smartfon-boldi/"}
{"content": "KXDR hukumati mamlakat hududida Facebook ijtimoiy tarmog‘i, YouTube videoservisi, Twitter mikrobloglar tarmog‘i, “Amerika ovozi” radiostansiyalari saytlari va Janubiy Koreya OAVlari saytlari yopib qo‘yilganini ma’lum qildi, deb yozadi “TASS” Associated Press’ga tayanib.\n\nKXDR pochta va telekommunikatsiyalar vazirligining tegishli ko‘rsatmasi Koryolink mobil aloqa milliy provayderi va internet xizmatlarini taqdim etadigan boshqa tashkilotlarga yo‘naltirildi.\nMuassasa bayonotida aytilishicha, bu “Respublikaga qarshi qaratilgan yolg‘on targ‘ibot” tarqalishining oldini olish va “shahvoniy xususiyatga ega axborotlar bo‘lgan saytlarni” bloklash maqsadida amalga oshirilgan.\nAP ta’kidlashicha, so‘nggi oylar davomida KXDR hukumati bu haqda rasman e’lon qilmasdan turib, xorijiy saytlarni bloklab kelgan.", "category": "Dunyo", "title": "KXDRda Facebook, Twitter va Janubiy Koreya saytlari yopib qo‘yildi", "date": "04/01/2016", "url": "https://daryo.uz/2016/04/01/kxdrda-facebook-twitter-va-janubiy-koreya-saytlari-yopib-qoyildi/"}
{"content": "6-avgust kuni O‘zbekistonda Odam immuniteti tanqisligi virusiga oid savollar bo‘yicha bepul ishonch telefoni ishga tushadi. Xizmat Toshkent shahridagi OITSga qarshi kurash bo‘yicha markaz tomonidan BMTning O‘zbekistondagi Taraqqiyot dasturi bilan texnik hamkorlikda ko‘rsatiladi. Bu haqda Podrobno.uz xabar bermoqda.\n\nIshonch telefoni “OITV, sil, malyariya kasalliklarining tarqalishiga qarshi samarali kurashishda milliy hamkorlar salohiyatini mustahkamlash” loyihasi doirasida “Hayot liniyasi” nomi bilan yo‘lga qo‘yiladi.\nO‘zbekistonning istalgan hududidan 230-75-29 telefon raqamiga qo‘ng‘iroq qilib, OITV infeksiyasi bilan bog‘liq barcha savollarga javob olish mumkin. Telefon dushanbadan jumaga qadar 8:00 dan 20:00 gacha, shanba kuni esa 8:00 dan 17:00 ga qadar ishlaydi.\nTelefon qilganlarning raqami shifrlanib, suhbatlar sir saqlanadi. Xizmat bepul taqdim etiladi.", "category": "Mahalliy", "title": "O‘zbekistonda OITVga oid savollar bo‘yicha ishonch telefoni yo‘lga qo‘yiladi", "date": "08/06/2014", "url": "https://daryo.uz/2014/08/06/ozbekistonda-oivga-oid-savollar-boyicha-ishonch-telefoni-yolga-qoyiladi/"}
{"content": "Isroil Harbiy-havo kuchlari Suriya tomonidan mamlakat hududiga artilleriya zarbasi berilganligiga javoban Suriya hukumat armiyasining raketa uchirish uchun boshlang‘ich pozitsiyasiga hujum uyushtirdi. Bu haqda 23-avgust, seshanba kuni The Jerusalem Post nashri ma’lum qildi, deya xabar bermoqda “Interfaks”.\n\nGazetada ma’lum qilinishicha, artilleriya zarbasi oqibatida hech kim jabrlanmagan, vayronagarchiliklar yo‘q.\nIsroil mudofaa armiyasi o‘qqa tutish Suriyadagi ichki mojaroning tasodifiy hodisasi bo‘lsa ham Suriya tomonidan Isroil hududiga berilgan har qanday zarba uchun Suriya hukumati javobgar bo‘lishini ma’lum qildi.\nBu kabi hodisalar Suriyada mojaro boshlangan 2011-yildan buyon bir necha marta yuz berganligi ta’kidlanmoqda.", "category": "Dunyo", "title": "Isroil artilleriyadan o‘qqa tutilishiga javoban Suriyaga zarbalar berdi", "date": "08/23/2016", "url": "https://daryo.uz/2016/08/23/isroil-artilleriyadan-oqqa-tutilishiga-javoban-suriyaga-zarbalar-berdi/"}
{"content": "AQShda McDonald’s sobiq xodimi politsiyachining gamburgeriga tupurgani uchun 29 oy qamoq jazosiga hukm qilindi. Bu haqda Huffington Post xabar bermoqda.\n\nSud McDonald’s sobiq ishchisi Dalton Ursulinni taomga xavfli buyumni joylaganlikda aybdor deb topdi. Tergov jarayonida ishchining C gepatitiga chalingani ma’lum bo‘lgan. Biroq Dalton o‘zining kasalligi haqida hibsdan so‘ng xabar topgan. Politsiyachining baxtiga kasallik unga yuqmagan.\nSudda McDonald’s sobiq xodimi politsiyachidan uzr so‘rab, “axmoqona va xunuk ish” qilganini tan oldi. U o‘z xulqini yaxshilash va o‘qishga kirishga va’da berib, shafqatga erishmoqchi bo‘ldi. Biroq, uning avval ham jinoyat sodir etgani (politsiyachiga qarshilik ko‘rsatgan, vikodin moddasini noqonuniy ravishda tarqatgan) hisobga olinib, aniq muddat belgilandi.\nDaltonning gamburgerga nima uchun tupurgani noma’lum.\nTa’kidlash joiz, McDonald’s xodimlari bunday “jinoyat”larni tez-tez sodir etib turadi. Bundan avval Janubiy Karolinada mijozning choyiga tuflagani sababli bir xodimga besh ming dollar miqdorida jarima solingan edi.", "category": "Dunyo", "title": "McDonald’s xodimi gamburgerga tupurgani sababli qamaldi", "date": "11/21/2013", "url": "https://daryo.uz/2013/11/21/mcdonalds-xodimi-gamburgerga-tupurgani-sababli-qamaldi/"}
{"content": "O‘zbekiston Respublikasini 2015-yilning birinchi choragida ish o‘rinlari yaratish va aholi farovonligini oshirish bo‘yicha amalga oshirilgan chora-tadbirlar o‘rtacha ish haqining 17,1 foiz, pensiyalarning 22,1 foizga oshishini ta’minladi, deb xabar beradi O‘zbekiston Milliy axborot agentligi.\n\nIsh o‘rinlari tashkil etish va aholi bandligini ta’minlash dasturini amalga oshirish doirasida joriy yilning birinchi choragida 141 mingdan ortiq yangi ish o‘rni, jumladan, qishloq joylarda 88 mingdan ziyod (umumiy miqdorning 62,6 foizi) yangi ish o‘rni yaratildi.\nYangi tashkil etilgan ish o‘rinlarining 28,6 mingdan ziyodi maqsadli dasturlarni amalga oshirish, 27,2 ming ish o‘rni tijorat banklari tomonidan kichik korxona va mikrofirmalarni kreditlash, 21,1 ming ish o‘rni yakka tartibdagi tadbirkorlikni rivojlantirish, 35,7 ming ish o‘rni kasanachilikni tashkil etish va 28,5 ming ish o‘rni fermerlik va dehqon xo‘jaliklarini rivojlantirish hisobidan tashkil etildi.\nKichik biznes sohasidagi alohida tarmoqlar bo‘yicha ish bilan band aholi sonini ko‘paytirish natijasida to‘qimachilik, charm, oziq-ovqat tarmoqlari va qurilish materiallari sanoatida faoliyat yuritayotgan kichik korxonalarda 1,2 mingdan ortiq qo‘shimcha yangi ish o‘rni tashkil etildi.", "category": "Mahalliy", "title": "O‘zbekistonda 2015-yilning birinchi choragida 141 mingdan ziyod yangi ish o‘rni yaratildi", "date": "05/05/2015", "url": "https://daryo.uz/2015/05/05/ozbekistonda-2015-yilning-birinchi-choragida-141-mingdan-ziyod-yangi-ish-orni-yaratildi/"}
{"content": "Avgust oyida Rossiya neft qazib olish hajmlari bo‘yicha yana bir marta Saudiya Arabistonidan o‘zib ketdi. Rossiya sutkasiga o‘rtacha 10,346 million barrel neft yetkazdi, Saudiyada esa bu ko‘rsatkich sutkasiga 9,951 million barrelni tashkil etdi, deb xabar beradi “Kommersant.ru”.\n\n“Neft statistikasi bo‘yicha qo‘shma tashabbus”ga (Joint Organization Data Initiative, JODI) ko‘ra, Rossiyaning neft qazib olish hajmi iyul ko‘rsatkichlariga nisbatan 0,5 foizga, Saudiyada esa 0,6 foizga qisqardi.\nIyulda Rossiyaning kunlik neft qazib olish hajmi 10,393 million barrelni, Saudiyada esa 10,01 million barrelni tashkil etgan edi.\nShu bilan birga, JODI’ga ko‘ra, Saudiya neft eksportining kunlik statistikasi 0,2 foizga oshib, 6,708 million barrelga yetdi. Rossiyaning bu boradagi ko‘rsatkichi hisobotda aks etmadi.", "category": "Dunyo", "title": "Rossiya avgust oyida neft qazib olish bo‘yicha Saudiyadan o‘zib ketdi", "date": "10/18/2017", "url": "https://daryo.uz/2017/10/18/rossiya-avgust-oyida-neft-qazib-olish-boyicha-saudiyadan-ozib-ketdi/"}
{"content": "“Daryo” internet-nashrining Android operatsion tizimida ishlovchi qurilmalar uchun mo‘ljallangan mobil dasturini AndroidBozor’dan — TAS-IX hududida yuqori tezlikda va trafikni yo‘qotmasdan ko‘chirib olish imkoni paydo bo‘ldi.\n\nAndroidBozor — O‘zbekistondagi hali juda yosh, biroq kuch va g‘ayratga to‘la, rivojlanishda davom etayotgan startap-loyiha bo‘lib, Android operatsion tizimi uchun mo‘ljallangan mobil dasturlarni TAS-IX hududida ko‘chirib olish imkonini taqdim etadi.\nAndroidBozor’ga joylashtirilgan mobil dasturlarning bir qismi loyiha ta’sischi — Smart Soft Development kompaniyasi tomonidan ishlab chiqilgan, qolgani esa boshqa kompaniyalarning ishlanmalaridir. Ba’zi dasturlarni ko‘chirib olish pullik bo‘lsa, aksariyat mobil dasturlar, xususan, “Daryo” mobil dasturini bepul yuklab olish mumkin.\n“Daryo”ning Android uchun ilovasi O‘zbekistondagi eng ommabop OAV mobil dasturi bo‘lib, Google Play ma’lumotiga ko‘ra, 100 ming martadan ko‘proq yuklab olingan, 5-aprel holatiga ko‘ra o‘zbekistonlik androidchilar tomonidan eng ko‘p yuklab olinayotgan 20 mobil dasturdan biri hisoblanadi.\n“Daryo” internet-nashri o‘z mobil dasturlarini yanada mukammal ko‘rinishga keltirish ustida ishlamoqda. Xususan, dasturning so‘nggi yangilanishidan so‘ng fotogalereyalar va xabarlarga ilova qilingan fotosuratlarni ko‘rish jarayoni qulaylashdi, xabarga ilova qilingan fotosuratlardan birini tanlab, xabardagi barcha suratlarni slayd-shou shaklida ketma-ket ko‘rish imkoniyati qo‘shildi.\n“Daryo”ning Android operatsion tizimi uchun mo‘ljallangan mobil dasturini AndroidBozor’dan yuklab oling va yangiliklar daryosidan chetda qolmang!", "category": "Texnologiyalar", "title": "“Daryo” mobil dasturini TAS-IX hududida AndroidBozor’dan yuklab oling!", "date": "04/05/2016", "url": "https://daryo.uz/2016/04/05/daryo-mobil-dasturini-tas-ix-hududida-androidbozordan-yuklab-oling/"}
{"content": "“O‘zbekkino” Milliy agentligi va Gyote instituti Toshkent filialining “Shum bola” bolalar va yoshlar uchun III o‘zbek va nemis kinolari festivali 28-aprel—1-may kunlari Toshkent shahridagi Alisher Navoiy nomidagi kinosaroyda, 3—5-may kunlari Farg‘ona shahridagi Teatr va konsert saroyi hamda San’at kolleji zalida tashkil etiladi. Bu haqda “O‘zbekkino” Milliy agentligi matbuot xizmati “Daryo”ga xabar berdi.\n\nShu munosabat bilan, joriy yilning 28-aprel kuni soat 14:00 da Alisher Navoiy nomidagi kinosaroyda tadbir tashkilotchilari va mehmonlar ishtirokida festivalning tantanali ochilish marosimi bo‘lib o‘tdi. Unda “O‘zbekkino” Milliy agentligi bosh direktori Otabek Musayev va Gyote instituti direktori Yuliya Xanske so‘zga chiqdi.\nMazkur festivalning ahamiyatli tomoni shundaki, unda germaniyalik kinoijodkorlar tomonidan yaratilgan badiiy mahsulotlar bilan bir qatorda o‘zbek kinematografchilarining ham ijod mahsullari namoyish etiladi.\nJumladan, “Ayiqcha”, “Ochko‘z xo‘roz”, “Doniqishloq hangomalari”, “Sarishtali uy – farishtali uy”, “Bor baraka”, “Jasur tipratikon”, “Birlashgan o‘zar”, “Oq tovuq”, “Shiroq haqida afsona” va “Sohibjamol qo‘g‘irchoq” multfilmlari har bir seanslardan oldin namoyish etilishi ko‘zda tutilgan.\nBolalar va yoshlar uchun “Shum bola” III o‘zbek va nemis kinolari festivalining dasturi:\n28-aprel\n14:30 – “Qarsildoq va qirol”\n29-aprel\n11:00 – “Rikko, Oskar va samimiy taom”\n14:30 – “Raffini qutqarish!”\n30-aprel\n11:00 – “Sharpa ovchilari”\n14:30 – “Vinnetuning o‘g‘li”\n17:00 – “Mening qizim Anne Frank”\n1-may\n11:00 – “Klara va ayiqlar siri”\n14:30 – “Yo‘qolgan aka”\nKinofestival doirasidagi barcha namoyishlar Alisher Navoiy nomidagi kinosaroyda bo‘lib o‘tadi. Namoyishlarga kirish bepul. Nemis tilidagi filmlar ruscha titrlar bilan ko‘rsatiladi.", "category": "Madaniyat", "title": "“Shum bola” bolalar va yoshlar uchun III o‘zbek va nemis kinolari festivali boshlandi", "date": "04/29/2016", "url": "https://daryo.uz/2016/04/29/shum-bola-bolalar-va-yoshlar-uchun-iii-ozbek-va-nemis-kinolari-festivali-boshlandi/"}
{"content": "Hindistonning dunyoga mashhur Apollo klinikasi shifokorlari Namanganda bo‘ldi. Bu haqda “Daryo” muxbiri xabar berdi.\n\nDastlab hind shifokorlari Namangan shahridagi viloyat ko‘p tarmoqli markaziy shifoxonasida mahalliy hamkasblari uchun taqdimotlar o‘tkazdi. Taqdimotlar davomida kardiojarrohlik, ortopediya, gepatologiya, dermatologiya va boshqa yo‘nalishlardagi eng so‘nggi izlanishlar, operatsiyalar o‘tkazish amaliyoti namoyish etildi, o‘zaro tajriba almashildi.\nSo‘ng mehmonlar viloyatning chegara tumanlaridan biri — Yangiqo‘rg‘onga yo‘l oldi va tuman markaziy shifoxonasida aholini tibbiy ko‘rikdan o‘tkazdi.\n\n— Buni tibbiy ko‘rik emas, balki bemorlarga kasalliklari tashxisi va ularni davolash usullari yuzasidan qo‘shimcha fikr bildirish, desak to‘g‘riroq bo‘ladi. Chunki o‘zbek hamkasblarimiz malakasini yuksak baholaymiz. Yangiqo‘rg‘onda teri kasalliklariga chalingan o‘nlab bemorlarni qabul qildim. Kardiojarroh doktor Virpul Royning qabulidan ham odam arimadi. Tashrifimiz davomida o‘zbekistonlik bemorlarga nafimiz tekkan bo‘lsa, bundan faqat mamnun bo‘lardik, — dedi professor Munir Ahmad.", "category": "Mahalliy", "title": "Hindistonning Apollo klinikasi shifokorlari Namanganda bemorlarni qabul qildi", "date": "09/10/2017", "url": "https://daryo.uz/2017/09/10/hindistonning-apollo-klinikasi-shifokorlari-namanganda-bemorlarni-qabul-qildi/"}
{"content": "Rim papasi Fransisk Vatikanda Apple rahbari Tim Kuk bilan yopiq uchrashuv o‘tkazdi, deya xabar bermoqda “Gazeta.ru”.\n\nSuhbat tafsilotlari ma’lum qilinmayapti, biroq uchrashuv yakunlari bo‘yicha Fransisk internet, ijtimoiy tarmoqlar va matnli xabarlarni “agar oqilona foydalanilsa, xudoning in’omi” deb atadi.\n“Muloqot samimiyligini texnologiyalar emas, balki inson qalbi va bizning ulardan oqilona foydalanish qobiliyatimiz belgilaydi”, — dedi u.", "category": "Texnologiyalar", "title": "Rim papasi Apple rahbari bilan uchrashdi va internetni “xudoning in’omi” deb atadi", "date": "01/23/2016", "url": "https://daryo.uz/2016/01/23/rim-papasi-apple-rahbari-bilan-uchrashdi-va-internetni-xudoning-inomi-deb-atadi/"}
{"content": "O‘zbekiston bosh vaziri Shavkat Mirziyoyev virtual qabulxonasining 1000 telefon raqamiga 19-oktabr kuni 19 mingdan ortiq qo‘ng‘iroq bo‘ldi. Bu haqda hukumat rahbarining Facebook’dagi sahifasida axborot berilgan, deya xabar bermoqda “Gazeta.uz”.\n\n“Qo‘ng‘iroqlarning barchasi murojaat yuborish emas, balki avval yuborilgan murojaatlarning holatini aniqlashtirish bilan ham bog‘liq”, — deyiladi Facebook’dagi xabarda.\nMurojaat yuboruvchilarga internetdan foydalanishga imkoniyat bo‘lmay qolgandagina telefon orqali, shu bilan birga, aynan qo‘ng‘iroqlar kamroq bo‘ladigan vaqtlarda (bunday vaqtlar grafikda ko‘rsatilgan) qo‘ng‘iroq qilish tavsiya qilingan.\n“Murojaatlarni imkon boricha pm.gov.uz sayti orqali yuborilishi maqsadga muvofiq. Bu saytda murojaatning maqomini ham oson tekshirish mumkin”, — deyiladi xabarda.\n“Xizmat sifatini yaxshilash maqsadida operatorlar soni doimo orttirib borilayapti, lekin shu bilan birgalikda aynan qo‘ng‘iroq ko‘p bo‘ladigan vaqtlarda 1000 telefon raqamida navbat kutish holatlari kuzatilmoqda”, — deyiladi Shavkat Mirziyoyevning Facebook’dagi sahifasida qoldirilgan xabarda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "O‘zbekiston bosh vaziri qabulxonasiga bir kunda nechta qo‘ng‘iroq bo‘lmoqda?", "date": "10/21/2016", "url": "https://daryo.uz/2016/10/21/ozbekiston-bosh-vaziri-qabulxonasiga-bir-kunda-nechta-qongiroq-bolmoqda/"}
{"content": "Amerikalik yozuvchi Filipp Rot 22-may, seshanba kuni AQShda 85 yoshida vafot etdi. Bu haqda The New York Times gazetasiga tayanib, “TASS” xabar berdi.\n\nUmrining oxirgi yillarida Rot Nyu-York va Konnektikut shtatlarida yashagan. Yozuvchining o‘limi haqidagi xabar uning do‘sti Judit Turman tomonidan tasdiqlangan.\nRot 20 dan ortiq roman yaratgan. Jumladan, “Tikuvchi voqeasi”, “Amerikaga qarshi fitna”, “Oddiy odam” asarlari chet tillariga tarjima qilingan.\nYozuvchi Xalqaro buker mukofoti (The Booker International Prize) va adabiyot sohasidagi Frans Kafka mukofoti bilan taqdirlangan. Amerika haqidagi asari uchun Pulitser mukofotiga sazovor bo‘lgan.\nRot 1933-yili Nyu-Jersi shtatidagi Nyuarkda Galitsiyadan AQShga ko‘chib kelgan muhojirlar oilasida tug‘ilgan.", "category": "Madaniyat", "title": "Yozuvchi Filipp Rot 85 yoshida vafot etdi", "date": "05/23/2018", "url": "https://daryo.uz/2018/05/23/yozuvchi-filipp-rot-85-yoshida-vafot-etdi/"}
{"content": "Bugun, 29-sentabr sanasida futbol bo‘yicha Angliya premyer-ligasida 7-tur uchrashuvlari boshlandi.\n\nMazkur turni “Manchester Yunayted” “Vest Hem”ga qarshi safardagi o‘yin bilan ochib berdi. Uchrashuvda mezbonlar Joze Mourinyo shogirdlari ustidan 3:1 hisobida ustun keldi. “Vest Hem”ning gollari Felipe Anderson, Viktor Lindelyof (avtogol) hamda Marko Arnautovich mualliflik qildi. Manchesterning javob goli esa o‘yinga ikkinchi bo‘limda zaxiradan qo‘shilgan Markus Reshford hisobiga yozildi. Qayd etish joiz, mazkur mag‘lubiyat Mourinyo shogirdlari uchun ortda qolgan 7 turdagi uchinchisidir. Jamoa hisobida hozirda 10 ochko mavjud. “Vest Hem” esa o‘z ochkolari sonini 7 taga yetkazib oldi.\n\nBirozdan so‘ng tur doirasidagi 6 uchrashuv boshlanadi.\nAngliya premyer-ligasi\n7-tur bellashuvlari\n29-sentabr, shanba\nGollar: 1:0 – 5 Felipe Anderson, 2:0 – 43, avtogol Lindelyof, 2:1 – 71 Reshford, 3:1 – 74 Arnautovich.\n“Vest Hem”: Fabianski, Diop, Balbuena, Masuaku, Rays, Felipe Anderson, Nobl, Yarmolenko (Snodgrass, 72), Obiang, Arnautovich (Antonio, 83), Sabaleta.\n“Manchester Yunayted”: De Xea, Smolling, Shou, Yang, Lindelyof (Reshford, 57), Pogba (Fred, 70), Matich, Fellayni, Maktomini, Marsyal (Mata, 71), Lukaku.\nOgohlantirish: Yang (78).", "category": "Sport", "title": "APL. “Vest Hem” Joze Mourinyo va “Manchester Yunayted”ni taslim qildi (video)", "date": "09/29/2018", "url": "https://daryo.uz/2018/09/29/apl-vest-hem-joze-mourinyo-va-manchester-yunaytedni-taslim-qildi-video/"}
{"content": "O‘zbekiston milliy terma jamoasi a’zosi Aleknsandr Geynrix avgust oyining qozog‘istondagi eng yaxshi legioner futbolchisi bo‘lgani haqida “Sports.kz” nashri ma’lum qildi.\n\n“Sports.kz” 2011-yildan buyon “Almaz” loyihasini o‘tkazib keladi va unda har oy yakuniga ko‘ra Qozog‘iston Premyer-Ligasining eng yaxshilarini aniqlaydi. Mart va iyul oylari davomida besh nafar turli futbolchilar oyning eng yaxshilari deb topildi. Ular orasida rossiyalik Andrey Arshavin ham bor.\nAvgust oyi uchun so‘rovnomada Premyer-Liganing barcha murabbiylari va 12 nafar futbolchisi ishtirok etgan. Yakunda “Qayrat” klubi vakili Bauirjan Islomxonga eng yaxshi bo‘lish nasib etgan. Ovozlarga ko‘ra o‘zbekistonlik Aleksandr Geynrixga 3-o‘rin nasib qilgan.\nShunday bo‘lsa-da, Geynrix oyning eng yaxshi legioneri deb e’tirof etilgan. Bu borada hujumchi braziliyalik Isael Barboza hamda kolumbiyalik Roxer Kanyasni ortda qoldirgan. Ma’lumot uchun, Geynrix avgust oyidagi 3 ta o‘yinda 4 ta gol urishga muvaffaq bo‘lgandi.\n“Almaz”ning 2011 va 2012-yilgi bosh sovrini o‘zbekistonlik hujumchi Ulug‘bek Baqoyevga nasib qilgandi.", "category": "Sport", "title": "Aleksandr Geynrix avgust oyining Qozog‘istondagi eng yaxshi legioner futbolchisi deb tan olindi", "date": "09/28/2016", "url": "https://daryo.uz/2016/09/28/aleksandr-geynrix-avgust-oyining-qozogistondagi-eng-yaxshi-legioner-futbolchisi-deb-tan-olindi/"}
{"content": "Xodimlarni tanlash 3—5 yildan so‘ng to‘liq avtomatlashtirilishi mumkin. Rossiyada o‘zgarishlar Moskva mehnat bozoridan boshlanadi, keyin hududlarga tarqaladi. Bu haqda JungleJob rekruting agentligi asoschisi Yevgeniya Dvorskaya ma’lum qildi, deb yozmoqda “TASS”.\n\nUning so‘zlariga ko‘ra, chaqiruvlar markazi xodimi kabi mutaxassislik uchun nomzodlarni ommaviy saralash allaqachon robotlar yordamida amalga oshirilmoqda. Kelajakda robotlar mimika tahlili, ijtimoiy tarmoqlarda o‘zini tutishi, jarimalarning borligi va boshqa hujjatlarga qarab, kompaniyalar uchun nomzodlarni tanlaydi.\nMashina tomonidan baholangan natijalarni ko‘rib chiqish bir daqiqa vaqt oladi. Bu orqali xodimlar bilan shug‘ullanuvchi bir nafar xodimga bir yilda to‘lanadigan 500 million rubl, xodimning bir oyda 88 soat vaqti tejab qolinishi mumkin. Qarorni mashina qabul qiladi — bu ayni kunda mehnat bozori intilayotgan maqsad.", "category": "Texnologiyalar", "title": "Robotlar 3—5 yildan so‘ng kompaniyalar uchun xodimlar tanlashni boshlaydi", "date": "03/02/2018", "url": "https://daryo.uz/2018/03/02/robotlar-3-5-yildan-song-kompaniyalar-uchun-xodimlar-tanlashni-boshlaydi/"}
{"content": "KXDRda so‘nggi to‘qqiz yil ichida ilk bor aholini ro‘yxatga olish jarayoni 2017-yilda tashkil etiladi. Bu haqda “TASS” xabar bermoqda.\n\nMazkur umumxalq tadbirini tashkil etishga Pxenyanga BMTning aholishunoslik jamg‘armasi ko‘mak beradi.\nMamlakatda aholini “xalqaro standardlarga to‘liq rioya qilgan holda” ro‘yxatdan o‘tkazish bo‘yicha davlat qo‘mitasi tuzilgan. Ushbu tadbirga mahalliy ijtimoiy xizmatlarning 10 minglab xodimi jalb etiladi.\nSo‘nggi bor 2008-yilda o‘tkazilgan ro‘yxatga olish ma’lumotlariga ko‘ra, KXDR aholisi soni 24 million kishidan oshgan edi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Shimoliy Koreyada 2017-yili BMT ko‘magida aholini ro‘yxatga olish jarayoni amalga oshiriladi", "date": "03/25/2017", "url": "https://daryo.uz/2017/03/25/2017-yil-shimoliy-koreya-aholisi-bmt-komagi-bilan-royxatga-olinadi/"}
{"content": "Namanganda erini o‘ldirib kanalga oqizgan ayol va uning o‘ynashi qidirilmoqda. Bu haqda Bosh prokuratura “Daryo”ga ma’lum qildi.\n\nMazkur holat yuzasidan o‘tkazilgan tergovga qadar tekshirish davomida quyidagilar aniqlandi.\nMa’lum qilinishicha, Dilshod (ismi o‘zgartirilgan) turmush o‘rtog‘i 1989-yilda tug‘ilgan Nigora (ismi o‘zgartirilgan) bilan yaqin qarindoshi – amakisining o‘g‘li, 1992-yilda tug‘ilgan Davron (ismi o‘zgartirilgan) bilan o‘zaro ishqiy munosabatda bo‘lib kelganligidan shubha qilib, 18-yanvar kuni spirtli ichimlik ichib, turmush o‘rtog‘i Nigora bilan uyida o‘zaro janjallashgan.\nBundan xabar topgan Davron telefon orqali Dilshodni o‘zini xonadoniga chaqirib, xolasining o‘g‘li Tohir (ismi o‘zgartirilgan)ga temir boltani berib, Dilshod kelib, janjal qilishi bilan uning bosh qismiga bolta bilan qasddan urishi haqida ko‘rsatma bergan.\n18-yanvar kuni soat 21:30 larda Dilshod amakisi Xolmat (ismi o‘zgartirilgan)ning uyiga kelib, turmush o‘rtog‘i Nigora va Davron o‘rtasidagi ishqiy munosabatlarni Xolmat bilan muhokama qilayotgan vaqtida Davron ham janjalga aralashgan paytda, Tohir uning orqasidan kelib, qo‘lidagi temir bolta bilan Dilshodning boshiga bir marta urgan. Dilshod muvozanatini yo‘qotgandan so‘ng Xolmat boltani olib, Dilshodning boshiga bolta bilan 2 marta urgan. Dilshod yerga yiqilgandan so‘ng, Davron kelib, Dilshodni bosh qismiga qasddan tepgan. Oqibatda Dilshod voqea joyida vafot etgan.\nShundan so‘ng, Davron va Tohir jinoyat izlarini yashirish maqsadida Dilshodni jasadini ko‘rpaga va polietilen selofanga o‘rab, Davronning otasi Xolmatga tegishli Lacetti’ning yukxonasiga solib, Namangan shahar, Mashad MFY hududidan oqib o‘tgan “Shimoliy Farg‘ona” kanaliga tashlab yuborishgan.\nJinoyatni sodir etilishida foydalanilgan temir boltani Chortoq tumani, Gulshan MFY hududidan oqib o‘tgan “Chortoq soy” arig‘i qirg‘og‘iga tashlab yuborishgan.\nMazkur holat yuzasidan 26-yanvar tuman prokuraturasi tomonidan Davron, Xolmat va Tohirlarga nisbatan JKning 97-moddasi 2-qismi “p” bandi bilan jinoyat ishi qo‘zg‘atilgan.\nMarhum Dilshodning jasadi 27-yanvar kuni To‘raqo‘rg‘on tumani, Uzumzor MFY hududidan oqib o‘tgan “Shimoliy Farg‘ona kanali”dan ko‘rpa va polietilen selofanga o‘ralgan holatda tan jarohatlari bilan topilgan.\nYuqoridagilarga ko‘ra, Xolmat va Tohirlar JKning 97-moddasi 2-kismi “p” bandida nazarda tutilgan jinoyatni sodir etganlikda gumon qilinuvchi tariqasida ishga jalb qilinib, JPKning 221-moddasi tartibida ushlangan, 28-yanvar Xolmat, Timurlarga JKning 97-moddasi 2-kismi “p” bandi bilan jinoyat ishida ayblanuvchi tariqasida ishtirok etishga jalb etilib, qamoqqa olish tarzidagi ehtiyot chorasi qo‘llanildi.\nDavron tergovdan yashirinib Qozog‘istonga marhum Dilshodning turmush o‘rtog‘i Nigora bilan birgalikda qochib ketganligi sababli 28-yanvar unga nisbatan JKning 97-moddasi 2-qismi “p” bandi bilan sirtdan ayblanuvchi tariqasida ishtirok etishga jalb qilish haqida qaror qabul qilinib, qamoqqa olish tarzidagi ehtiyot chorasini qo‘llanildi va qidiruv e’lon qilindi.\nHozirda jinoyat ishi viloyat prokuraturasi o‘ta og‘ir jinoyatlarni tergov qilish bo‘limi ish yurituviga olindi. Jinoyat ishi bo‘yicha tergov Bosh prokuratura nazoratiga olindi.", "category": "Mahalliy", "title": "Namanganlik ayol jazmani bilan birgalikda erini o‘ldirib, Qozog‘istonga qochib ketdi", "date": "01/31/2019", "url": "https://daryo.uz/2019/01/31/namanganlik-ayol-jazmani-bilan-erini-oldirib-qozogistonga-qochib-ketdi/"}
{"content": "Rossiyaning Chelyabinsk shahrida taekvondoning olimpiya o‘yinlari dasturidan o‘rin olgan WTF yo‘nalishi bo‘yicha jahon chempionati yakunlandi. Kecha musobaqaning so‘nggi kunida so‘nggi medallar jamlanmasi o‘z egalariga topshirildi, deb xabar bermoqda “Olamsport”.\n\nMusobaqaning so‘nggi kuni dayanga chiqqan 80 kg vazn toifasidagi Maksim Rafalovich sovrindorlar safidan joy ola bilmadi. Shunday bo‘lsada, yakunda 1 ta oltin, 2 ta kumush medalini qo‘lga kiritgan O‘zbekiston terma jamoasi umumjamoa hisobida 4-o‘rinni egalladi. Bunaqasi hali o‘zbek taekvondo tarixida bo‘lmagandi.\nTa’kidlash joiz, Maksiming ukasi Nikita Rafalovich musobaqaning ikkinchi kungi bahslarida 74 kg vazn toifasida kumush medalni qo‘lga kiritgandi. Ikki kun avval Dmitriy Shokin jahon chempionatining oltin, Jasur Boyqo‘ziyev esa kumush medali bilan taqdirlangan edi.\nEslatib o‘tamiz, ushbu jahon chempionatida dunyoning 141 davlatidan kelgan eng kuchli dayan ustalari g‘oliblik va shu bilan birga Rio—2016 Olimpiya o‘yinlarining muhim reyting ochkolari uchun bahs olib bordi.\nUmumjamoa hisobida birinchi o‘rin Janubiy Koreya terma jamoasi egalladi. Ushbu sport turi yurti vakillari 4 ta oltin, 1 ta bronza medalini qo‘lga kiritdi. 3 ta oltin, 2 ta bronza medaliga egalik qilgan Eron terma jamoasi ikkinchi, 2 ta oltin, bittadan kumush va bronza medali bilan taqdirlangan Turkiya terma jamoasi kuchli uchlikka yakun yasadi.\nAna shu 4 ta terma jamoadan tashqari, Xitoy Taypeyi, Buyuk Britaniya, Belgiya, Tailand, Ozarbayjon va Yaponiya terma jamoalari hisobida ham bir nafardan jahon chempioni bor. Umuman olganda, 150 ga yaqin davlatdan 28 tasi o‘z yurtiga kamida bitta bronza medali bilan qaytdi.\nYana bir bor ta’kidlab o‘tamiz, ushbu jahon chempionati O‘zbekiston taekvondosi tarixida yangi sahifani ochdi. Dmitriy Shokin ayni paytda taekvondoning ham ITF, ham WTF yo‘nalishida jahon chempioni bo‘lgan O‘zbekistondagi yagona sportchiga aylandi. U bu safar eng ko‘p 120 reyting ochkosiga ega bo‘ldi.", "category": "Sport", "title": "Taekvondo bo‘yicha JChda O‘zbekiston umumjamoa hisobida 4-o‘rinni egalladi", "date": "05/19/2015", "url": "https://daryo.uz/2015/05/19/taekvondo-boyicha-jchda-ozbekiston-umumjamoa-hisobida-4-orinni-egalladi/"}
{"content": "Doping namunalarini qayta tekshirish natijalariga ko‘ra Xalqaro olimpiya qo‘mitasi (XOQ) tomonidan 2008 va 2012-yilgi Olimpiadalarda qo‘lga kiritgan medallaridan mahrum qilingan rossiyalik sovrindorlarning birortasi hali medallarni qaytarib bermagan, deya xabar bermoqda “TASS”.\n\nXOQ doping namunalarini qayta tekshirish natijalariga ko‘ra, so‘nggi uch oy davomida Rossiya olimpiya termasini Pekin—2008 o‘yinlarida qo‘lga kiritilgan yettita va London—2012 dagi uchta medaldan mahrum qilgan edi.\nXOQ sovrindan mahrum etilgan sportchilarning medallarini qaytarishni ta’minlash vazifasini Rossiya olimpiya qo‘mitasi zimmasiga yuklagan edi.\n“Medallarni qaytarib berish jarayoni bizda umuman yo‘lga qo‘yilmagan. Qaytarilishi lozim bo‘lgan medallardan birortasi qaytarib berilganmi-yo‘qmi, bizda bu haqda ham axborot yo‘q. Mamlakatimizda onglilikning zarur darajasiga hali yetib kelinmagan”, — dedi Rossiya olimpiya qo‘mitasi huquq boshqarmasi rahbari Aleksandra Brilliantova.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Dopingda qo‘lga tushgan rossiyalik sportchilarning birortasi Olimpiada medallarini hali ham qaytargani yo‘q", "date": "10/27/2016", "url": "https://daryo.uz/2016/10/27/dopingda-qolga-tushgan-rossiyalik-sportchilarning-birortasi-olimpiada-medallarini-hali-ham-qaytargani-yoq/"}
{"content": "2015-yilning 14—17-sentabr kunlari sog‘liqni saqlash vaziri A.Alimov rahbarligida O‘zbekiston Respublikasi delegatsiyasi Litvaning Vilnyus shahrida Jahon sog‘liqni saqlash tashkiloti Yevropa mintaqaviy byurosining 65-sessiyasida ishtirok etdi, deya xabar bermoqda sog‘liqni saqlash vazirligi rasmiy sayti.\n\nTadbir kun tartibiga “Salomatlik-2020” siyosatini amalga oshirish masalalari muhokamasi kiritildi. Sessiya kun tartibining keyingi masalasi 2015—2020-yillarda sog‘liqni saqlash tizimini takomillashtirish bo‘ldi, unda Tamakiga qarshi kurash bo‘yicha JSSTning Hadli konvensiyasi amalga oshirilishi, Yevropadagi sog‘liqni saqlash holati haqida ma’ruza tinglanishi, shuningdek, JSSTning Yevropa hududi uchun jismoniy faollik bo‘yicha strategiya va boshqalar muhokama qilindi.\nSessiyada Yevropa mintaqaviy byurosining turli qo‘mitalari tarkibiga 2015—2018-yillar uchun a’zolarni saylash jarayoni doirasida O‘zbekiston Respublikasi Sog‘liqni saqlash vaziri A.Alimov nomzodi Sog‘liqni saqlash va ekologiya masalalari bo‘yicha Yevropa Vazirlar Kengashi tarkibiga saylanish uchun ko‘rsatilishi ko‘zda tutilgan.\nSessiya ishida, shuningdek, Yevropa mintaqaviy byurosi Mintaqaviy byurolar tomonidan avvalgi sessiyalarda ma’qullangan rezolyutsiyalarning bajarilishi bo‘yicha oltita hisobot ko‘rsatdi.\nTadbir davomida navbatdagi “O‘zbekiston Respublikasi Sog‘liqni saqlash vazirligi va JSST Yevropa mintaqaviy byurosi hamkorligi to‘g‘risida 2016—2017-yillarga mo‘ljallangan ikki yillik bitim” hamda O‘zbekiston Respublikasi Sog‘liqni saqlash vazirligi va Litva Sog‘liqni saqlash vazirligi o‘rtasida sog‘liqni saqlash va tibbiyot fani sohasida hamkorlik bo‘yicha bitim imzolandi.", "category": "Mahalliy", "title": "O‘zbekiston delegatsiyasi Jahon sog‘liqni saqlash tashkilotining Yevropa mintaqaviy byurosi sessiyasida qatnashdi", "date": "09/19/2015", "url": "https://daryo.uz/2015/09/19/ozbekiston-delegatsiyasi-jahon-sogliqni-saqlash-tashkilotining-yevropa-mintaqaviy-byurosi-sessiyasida-qatnashdi/"}
{"content": "Mail.ru Group internet-xoldingi 4-aprel kuni “VKontakte” aksiyalarining 11,9 foizini sotib oldi. Bu kompaniyaning London fond birjasiga joylashtirilgan xabarnomasida ma’lum qilingan, deb yozadi “ITAR-TASS”\n\n“Shartnoma natijalariga ko‘ra, kompaniya endi ijtimoiy tarmoqning 51,99 foiz aksiyasi sohibi bo‘ldi”, – deyiladi press-relizda.\n“VKontakte”ning aksiyalarini “Megafon” bosh direktori Ivan Tavrindan sotib olish borasida Mail.ru Group 2014-yilning mart oyida kelishuvga erishgan edi.\n2006-yili yaratilgan “VKontakte” ijtimoiy tarmog‘i hozirda internetning rus tilli segmentida eng ommabop saytlardandir. Uning kunlik auditoriyasi 50 million kishidan oshadi. Kompaniyaning eng yirik aksionerlari Mail.ru Group (51,99%) va United Capital Partners jamg‘armasi (48%) hisoblanadi.", "category": "Texnologiyalar", "title": "Alisher Usmonovning Mail.ru Group kompaniyasi “VKontakte” aksiyalarining yana 11,9 foizini sotib oldi", "date": "04/05/2014", "url": "https://daryo.uz/2014/04/05/alisher-usmonovning-mail-ru-group-kompaniyasi-vkontakte-aksiyalarining-yana-119-foizini-sotib-oldi/"}
{"content": "Forbes jurnali Anjelina Jolini Gollivudning eng katta haq oladigan aktrisasi deb e’lon qildi. Jurnalning yillik reytingi kecha chop etildi.\n2012-yil iyunidan 2013-yil iyun oyigacha Joli 33 million dollar ishlagan. Aktrisa daromadining asosiy qismini 2014-yilda ekranlarga chiqadigan “Malefisenta” filmidan olgan gonorar tashkil qildi: yovuz jodugar roli Joliga 15 million dollar keltirdi.\n\nRo‘yxatning ikkinchi pog‘onasini Jennifer Lourens egalladi. Uning yillik maoshi 26 million dollar bo‘ldi. Fevral oyida eng yaxshi ayol roli uchun “Oskar” mukofotini qo‘lga kiritgan 22 yoshli aktrisaning daromadi “Ochlik o‘yinlari” (Hunger Games) filmi sharofati bilan ancha o‘sdi. 80 millionlik byudjetga ega mazkur kartina 690 million dollar ishlashga muvaffaq bo‘ldi.\n\nForbes’ning o‘tgan yilgi ro‘yxatida yetakchilik qilgan Kristen Styuart bu gal uchinchi o‘ringa tushib qoldi. O‘tgan 12 oy ichida aktrisa 22 million dollar jamg‘ardi. Bu uning o‘tgan yilgi daromadidan 12,5 millionga kamdir.\n\nGollivudda eng ko‘p daromad oladigan aktrisalarining Forbes tomonidan tuzilgan to‘liq ro‘yxati quyidagicha:", "category": "Madaniyat", "title": "Forbes 2013-yilda eng ko‘p daromad olgan aktrisalar ro‘yxatini e’lon qildi", "date": "07/30/2013", "url": "https://daryo.uz/2013/07/30/forbes-2013-yilda-eng-kop-daromad-olgan-aktrisalar-royxatini-elon-qildi/"}
{"content": "AQSh sobiq prezidenti Barak Obamaning rafiqasi Mishel Obama o‘zining mashg‘ulotlardagi suratlarini Instagram’dagi sahifasiga joylashtirdi.\n\nObama dugonalari bilan birgalikda mashg‘ulotda qatnashgan. Suratlarga yozilgan izohga ko‘ra, u bu kabi mashqlar bilan Oq uyda yashaganida shug‘ullangan. “Agarda biz boshqalar haqida qayg‘urishni istasak, birinchi navbatda o‘zimizga g‘amxo‘rlik qilishimiz kerak”, — deb yozadi Mishel.\nObamaning dugonalari bilan tushgan surati 850 mingdan ortiq “layk” yig‘di. Uning ijtimoiy tarmoqdagi sahifasini 14,6 million foydalanuvchi kuzatib boradi.", "category": "Dunyo", "title": "Mishel Obama jismoniy mashg‘ulotlardagi suratlari bilan bo‘lishdi", "date": "06/21/2017", "url": "https://daryo.uz/2017/06/21/mishel-obama-jismoniy-mashgulotlardagi-suratlari-bilan-bolishdi/"}
{"content": "Ispaniya La ligasining 25-tur o‘yinlari 2-mart kungi uchrashuvlar bilan o‘z yakuniga yetdi.\n“Deportivo” maydoniga tashrif buyurgan “Atletiko” 2 ochko boy berib qo‘ydi. Shu tariqa Diyego Simeone jamoasi 3-o‘rinda borayotgan “Sevilya”dan 9 ochkoga ortda qolishni boshladi.\nBoisi mazkur turda Xorxe Sampaoli boshchilik qilayotgan “Sevilya” o‘z maydonida 3 ochkoni qo‘lga kiritdi hamda “Real”ga yanada yaqinlashib oldi. Qayd etish kerak, “Qirollik klubi” mazkur turda “Las-Palmas”ni yenga olmagandi.\nIspaniya La ligasi\n 25-tur\n 2-mart, payshanba\nGollar: Florin Andone, 13 (1:0). Antuan Grizmann, 68 (1:1).\nGol: Iborra, 14 (1:0).\nNoaniq penalti: Stevan Yovetich, 14 (S).\n", "category": "Sport", "title": "Madrid klublari uchun omadsiz tur. “Real”dan keyin “Atletiko” ham ochko yo‘qotdi, “Sevilya”da esa g‘alaba", "date": "03/03/2017", "url": "https://daryo.uz/2017/03/03/madrid-klublari-uchun-omadsiz-tur-realdan-keyin-atletiko-ham-ochko-yoqotdi-sevilyada-esa-galaba/"}
{"content": "19-sentabr, o‘tgan haftaning juma kuni sotuvga chiqarilgan yangi iPhone 6 va iPhone 6 Plus smartfonlari uch kun ichida 10 million dona sotildi. Bu haqda Phonearena.com ma’lumotiga asoslanib “Parol” nashri xabar berdi.\n\n2013-yilda taqdim etilgan iPhone 5s hamda iPhone 5c smartfonlari ham haftaning juma kuni sotuvga chiqarilgan va ilk uch kunda 9 million dona sotilgan edi. Yangi iPhone 6 smartfonlari esa iPhone 5s/5c smartfonlari o‘rnatgan rekordni yangiladi.\nEslatib o‘tamiz, iPhone 6 smartfonining 16 Gb xotirali turi Toshkent shahridagi “Fleshka” savdo majmuasida 5,5 million so‘mdan sotilmoqda. Apple internet do‘konida esa ushbu smartfonlarni quyidagi narxlarda xarid qilish mumkin:\nShuningdek, eng arzon iPhone 6 smartfonlari qayerda sotilayotgani bilan “Parol” nashrining ushbu maqolasida tanishishingiz mumkin.", "category": "Texnologiyalar", "title": "Apple 10 million dona iPhone 6 smartfonlarini sotib yangi rekord o‘rnatdi", "date": "09/23/2014", "url": "https://daryo.uz/2014/09/23/apple-10-million-dona-iphone-6-smartfonlarini-sotib-yangi-rekord-ornatdi/"}
{"content": "Gollivud aktyori va rejissori Mel Gibson sobiq fuqarolik rafiqasi Oksana Grigoryevaga ularning olti yoshli qizchasi Lyusini parvarish qilish uchun har oyda to‘laydigan pul mablag‘i hajmini ko‘paytirishga rozi bo‘ldi, deb yozadi “TASS”.\n\nTMZ nashri o‘z manbalariga tayanib ma’lum qilishicha, so‘nggi vaqtlarda Gibson Grigoryevaga oyiga 20 ming dollardan to‘lagan, ammo u ushbu summani 100 ming dollargacha oshirishni so‘ragan. Oxir-oqibat, sobiq juftlik oyiga 30 ming dollarga kelishgan.\nBuning evaziga Grigoryeva Gibson u uchun Los-Anjeles tashqarisida ijaraga olgan 2,4 million dollarlik uydan Malibudagi boshqa uyga ko‘chib o‘tishga rozi bo‘ldi.\nGibson va Grigoryeva 2010-yilda janjallashib qolgani tufayli ajrashdi. So‘ng sud bir necha oylar mobaynida ularning qiziga kim vasiylik qilishi haqidagi ishni ko‘rib chiqdi. Sud hukmiga ko‘ra, aktyor sobiq fuqarolik xotiniga 750 ming dollarni uch qismga bo‘lib to‘lashi kerak edi. Bundan tashqari, Gibsonga Grigoryeva qizi bilan yashaydigan uy uchun pul to‘lash yuklangandi.", "category": "Madaniyat", "title": "Mel Gibson sobiq xotini Oksana Grigoryevaga har oyda 30 ming dollar to‘lab turadi", "date": "08/21/2016", "url": "https://daryo.uz/2016/08/21/mel-gibson-sobiq-xotini-oksana-grigoryevaga-har-oyda-30-ming-dollar-tolab-turadi/"}
{"content": "Hukumatning “Andijon-farm” erkin iqtisodiy zonasi faoliyatini tashkil etish chora-tadbirlari to‘g‘risida”gi qarori qabul qilindi. Bu haqda “Huquqiy axborot” kanali ma’lum qildi.\n\n“Andijon-farm” erkin iqtisodiy zonasi boshqaruv xodimlari soni 5 nafar bo‘lgan davlat unitar korxonasi shaklida tashkil etildi.\nQaror bilan:\nEIZ tarkibiga kiruvchi hududlar;\n“Andijon-farm” erkin iqtisodiy zonasi direksiyasi” DUK tuzilmasi;\n“Andijon-farm” erkin iqtisodiy zonasi direksiyasi” DUK ustavi tasdiqlandi.\nUstavga ko‘ra, EIZni rivojlantirish bo‘yicha davlat dasturlarining bajarilishini ta’minlash, shuningdek EIZ qatnashchilariga xizmat ko‘rsatishdan hamda ustavda nazarda tutilgan boshqa ishlarni bajarishdan foyda olish direksiya faoliyatining asosiy maqsadi hisoblanadi.", "category": "Mahalliy", "title": "“Andijon-farm” EIZ unitar korxonasi tashkil etildi", "date": "06/12/2019", "url": "https://daryo.uz/2019/06/12/andijon-farm-eiz-unitar-korxonasi-tashkil-etildi/"}
{"content": "Taniqli yozuvchi Tohir Malik yomon kayfiyatni yengish borasidagi o‘z tajribasi bilan o‘rtoqlashdi. Bu haqda “Ziyouz.uz” xabar bermoqda.\n\n“Men yomon kayfiyatni yengishga harakat qilaman. Ko‘nglim og‘rigan paytda televizordagi yaxshi narsalarni ham ko‘rgim kelmaydi. Shunda ashulachilarning kliplarini ko‘raman. Ha, aynan ko‘raman”, — dedi taniqli yozuvchi. \n“Ovozlarini o‘chirib qo‘yaman. Chunki ashulalarining so‘zlarini eshitsam, tepa sochim tikka bo‘ladi. Ovozni o‘chirib, ularning harakatlarini ko‘rsam kulgim keladi. Siz ham bir tajriba qilib ko‘ring”, — dedi Tohir Malik.\n“Ba’zilarida xuddi hayvonot bog‘ida ochiq eshiklar kuni o‘tkazilayotganga o‘xshaydi. Ba’zi ashulachilarning qorni burab og‘riyapti-yu, hojatxona eshigi oldida navbat kutib qiynalayotganga o‘xshaydi... Men ovozi o‘chirilgan kliplarga ‘Jinnixonadan reportaj’, deb nom qo‘yganman”, — deya qo‘shimcha qildi Tohir Malik.", "category": "Madaniyat", "title": "Yozuvchi Tohir Malik ko‘ngli og‘rigan paytda “jinnixona reportajlari”ni ko‘rishini ma’lum qildi", "date": "04/17/2016", "url": "https://daryo.uz/2016/04/17/yozuvchi-tohir-malik-kongli-ogrigan-paytda-jinnixona-reportajlarini-korishini-malum-qildi/"}
{"content": "Angliya Premyer-Ligasining 27-tur bellashuvlari bugun — 12-fevral kuni bo‘lib o‘tadigan “Chelsi” — “Vest Bromvich” o‘yini bilan yakuniga yetadi.\n\nYakshanba oqshomida 3 ta bellashuv bo‘lib o‘tdi va shuning 2 tasida xavfli zonada borayotgan klublar o‘z ahvolini ancha yaxshilab oldi. Rafael Benites boshchilik qilayotgan “Nyukasl” mazkur turda “Yunayted”ni qabul qilib, minimal hisobda zafar quchdi. Tomonlarning “Old Trafford”da kechgan birinchi o‘yinida Joze Mourinyo jamoasi yirik g‘alabani tantana qilgandi — 4:1.\n\n“Liverpul” esa safarda “Sautgempton”ni taslim qilishga erishdi. Shu tariqa “mersisayd” klubi “Yunayted”ga ancha yaqinlashib oldi. Endi mazkur jamoalar orasidagi farq 2 ochkoni tashkil qilmoqda. Demak, “Siti”dan keyingi pog‘ona uchun kurash ancha jiddiylashgan.\n\nNavbatdagi turda “Liverpul” o‘z uyida “Vest Hem”ni qabul qilsa, “Yunayted”ni “Chelsi”ga qarshi jiddiy sinov kutib turibdi.\nAngliya Premyer-Ligasi\n 27-tur bellashuvlari\n 11-fevral, yakshanba\nGollar: Aleks Pritchard, 7 (1:0). Junior Stanislas, 14 (1:1). Stiv Munye, 27 (2:1). Stiv Munye, 66 (3:1). Rayiv van La Parra, 95+ pen (4:1).\nGol: Mett Ritchi, 65 (1:0).\nGollar: Roberto Firmino, 6 (0:1). Muhammad Saloh, 42 (0:2).\n12-fevral, dushanba\n“Chelsi” — “Vest Bromvich” 01:00\n", "category": "Sport", "title": "Joze Mourinyo jamoasi “Nyukasl”dan mag‘lub bo‘ldi. Endi “Yunayted” va “Liverpul” raqobati yanada jiddiy", "date": "02/12/2018", "url": "https://daryo.uz/2018/02/12/joze-mourinyo-jamoasi-nyukasldan-maglub-boldi-endi-yunayted-va-liverpul-raqobati-yanada-jiddiy/"}
{"content": "Ro‘ziqul Berdiyev boshqaruvidagi Qarshining “Nasaf” futbol klubi O‘zbekiston chempionatining 2016-yilgi mavsumini 3-o‘rinda yakunladi. Bu yo‘lda qarshilik futbolchilar 29-turni yirik hisobda o‘z foydasiga hal qildi.\n\n30-tur natijalari qanday bo‘lsa ham, “Nasaf” 3-o‘rindan pastga tushib ketmaydi. Shu tariqa “Lokomotiv” oltin, “Bunyodkor” kumush, “Nasaf” bronzani naqd qilib bo‘ldi. So‘nggi — 30-tur o‘yinlari Oliy Ligadan tushib ketadigan klublar nomigagina oydinlik kiritib beradi.\nO‘zbekiston Oliy Ligasi\n 29-tur bellashuvi\n 19-noyabr, shanba\nGollar: Shahboz Erkinov, 5 (0:1). Shahboz Erkinov, 20 (0:2). Fozil Musayev, 76 (0:3).", "category": "Sport", "title": "Qarshining “Nasaf” klubi o‘z tarixida 10-bor Oliy Liga bronza medaliga ega chiqdi", "date": "11/19/2016", "url": "https://daryo.uz/2016/11/19/qarshining-nasaf-klubi-oz-tarixida-10-bor-oliy-liga-bronza-medaliga-ega-chiqdi/"}
{"content": "Rossiyada 16—21-sentabr kunlari “Markaz—2019” yirik ko‘lamdagi strategik qo‘mondonlik-shtab o‘quvlari o‘tkaziladi, deb xabar qildi Sputnik.\n\nRossiya Mudofaa vazirligi xabar qilishicha, mazkur qo‘mondonlik-shtab o‘quvlarida Qozog‘iston, Xitoy, Pokiston, Tojikiston, Qirg‘iziston va O‘zbekiston harbiy kontingenti qatnashadi.\nRossiya prezidentining matbuot kotibi Dmitriy Peskov Vladimir Putin ushbu davlat yetakchilaridan biri bilan mashg‘ulotlarga tashrif buyurishi mumkin. Ular orasida O‘zbekiston Prezidenti Shavkat Mirziyoyev ham bor.\n“Buni istisno qilib bo‘lmaydi”, — deya jurnalistlar savoliga javob bergan Peskov.\n“Markaz-2019” o‘quvlari Rossiyaning 8 ta poligonida va boshqa davlatlar hududlarida o‘tkaziladi.", "category": "Mahalliy", "title": "Shavkat Mirziyoyev “Markaz—2019” harbiy mashg‘ulotlariga tashrif buyurishi mumkin", "date": "08/21/2019", "url": "https://daryo.uz/2019/08/21/shavkat-mirziyoyev-markaz-2019-harbiy-mashgulotlariga-tashrif-buyurishi-mumkin/"}
{"content": "Shahzoda Facebook’dagi sahifasida delfin qurshovida tushgan suratini joylashtirdi.\n\n“Yana bir orzuim amalga oshdi. Xudoga shukur. Delfinlar yer yuzidagi eng ajoyib va mehribon jonivor. Buni so‘z bilan ifodalab bo‘lmaydi. Ular bilan birga bo‘lgandan so‘ng quvonchdan yig‘lagim keldi. Qanchalik yoqimtoy, qanday samimiy mavjudot”, — deya taassurotlarini o‘rtoqlashgan xonanda.\nSurat aynan qayerda olingani haqida ma’lumot berilmagan. Foydalanuvchilardan biri Dubay deb taxmin qilgan. Yana bir foydalanuvchi esa “Baxtli delfin ekan, havasim keldi. Uning o‘rnida bo‘lib qolishni istardim” , deya izoh qoldirgan.", "category": "Madaniyat", "title": "Shahzoda: Xudoga shukur, yana bir orzuim amalga oshdi!", "date": "01/27/2016", "url": "https://daryo.uz/2016/01/27/shahzoda-xudoga-shukur-yana-bir-orzuim-amalga-oshdi/"}
{"content": "Mirzo Ulug‘bek nomidagi O‘zbekiston Milliy universiteti O‘zbek filologiyasi fakulteti talabalari tomonidan tashkil etilgan Alisher Navoiy hayoti va ijodiga bag‘ishlangan sayt rasman ish boshladi.\n\nSayt rahbari, filologiya fanlari nomzodi, navoiyshunos olima Dilnavoz Yusupova sayt haqida shunday dedi:\nBuyuk shoir Alisher Navoiyning hayoti va ijodini yoritishga bag‘ishlangan biror sayt hali mavjud emas edi.\nTo‘g‘ri, Alisher Navoiy nomidagi O‘zbekiston Milliy kutubxonasining rasmiy saytida Alisher Navoiyning 20 jildlik mukammal asarlar to‘plami joylashtirilgan, ammo bu yetarli emas. Chunki hazrat Navoiyni xalqqa sharhlab, asarlarini tabdil qilgan holda yetkazish davr talabiga aylandi.\nMazkur ish mana shu niyatda qo‘yilgan qadamlardan biri. Sayt tashkil etishda, asosan, talabalarimiz tashabbus ko‘rsatdi.\nQolaversa, bu yo‘lda beminnat yordam ko‘rsatgani uchun “Muloqot” saytlar tarmog‘i rahbari Farhod Fayzullayev hamda shu saytning mas’ul xodimlaridan biri Behzod Xo‘janazarovga o‘zimizning samimiy minnatdorchiligimizni bildiramiz.\nAyni paytda saytga bir necha ilmiy maqolalar hamda Alisher Navoiy g‘azallari tabdil qilingan materiallar joylashtirilgan bo‘lib, bu ishlarni mukammalashtirish bilan bog‘liq harakatlar amalga oshirilmoqda. Saytni yanada faollashtirish uchun barcha mutaxassis olimlarni jalb qilish nazarda tutilgan.\nSayt “Muloqot” saytlar tarmog‘i doirasida ishga tushirilgan bo‘lib, u “Muloqot” tizimi bilan to‘liq integratsiyalashgan. Sayt texnik jihatdan “Muloqot” mutaxassislari va resurslari tomonidan qo‘llab-quvvatlanadi.\nEslatib o‘tamiz, “Muloqot” saytlar tarmog‘iga “Daryo” internet-nashridan tashqari “Muloqot” ijtimoiy tarmog‘i, “Intervyu”, “Muloqot ob-havo” saytlari, huquqshunos Xushnudbek Xudayberdiyevning shaxsiy sayti, qiziqarli faktlar haqida so‘z yurituvchi “Turfa olam”, ingliz tilini o‘rganishda ko‘maklashuvchi English Club Pro, “Doim onlayn” asari, Enne — muhandislar blogi va boshqa saytlar kiradi.", "category": "Texnologiyalar", "title": "“Muloqot” tarmog‘ida Alisher Navoiy haqidagi yangi sayt ishga tushdi", "date": "04/14/2014", "url": "https://daryo.uz/2014/04/14/muloqot-tarmogida-alisher-navoiy-haqidagi-yangi-sayt-ishga-tushdi/"}
{"content": "Toshkentda 1-noyabr kuni “O‘zbekiston—Yevropa Ittifoqi” parlament hamkorligi qo‘mitasining navbatdagi majlisi bo‘lib o‘tdi, deb yozadi O‘zA.\n\nUnda Yevropa parlamenti deputatlari, O‘zbekiston Respublikasi Oliy Majlisi Senati a’zolari va Qonunchilik palatasi deputatlari, O‘zbekiston va chet el ommaviy axborot vositalari vakillari ishtirok etdi.\nMajlisda O‘zbekiston Respublikasi Oliy Majlisi Senatining Xalqaro munosabatlar, tashqi iqtisodiy aloqalar, xorijiy investitsiyalar va turizm masalalari qo‘mitasi raisi A.Kurmanov, Yevropa parlamentining Markaziy Osiyo mamlakatlari va Mo‘g‘uliston bilan aloqa delegatsiyasi rahbari Iveta Grigule-Petersen xonim va boshqalar Oliy Majlis bilan Yevropa parlamenti o‘rtasidagi munosabatlar rivojlanib borayotganini ta’kidladi.\nTadbirda O‘zbekistondagi islohotlar samaradorligini oshirish, investitsiya muhitini yaxshilash, tashqi bozorlarga chiqish bilan bog‘liq texnik jarayonlar, transport sohasidagi hamkorlikni kengaytirish hamda infratuzilmaviy loyihalarni hayotga tatbiq etish, ekologiya va suv resurslarini boshqarish, qishloq joylarni va ekologik barqaror qishloq xo‘jaligini rivojlantirish masalalariga e’tibor qaratildi.\nXalqaro va mintaqaviy xavfsizlikning ayrim jihatlari yuzasidan fikr almashildi. Yevropa ittifoqi Markaziy Osiyo mamlakatlari bilan o‘zaro foydali hamkorlik bo‘yicha yangi strategiyani amalga oshirishdan manfaatdor ekani, jumladan, O‘zbekiston bilan munosabatlarni jadal rivojlantirish nafaqat Markaziy Osiyoning, balki boshqa davlatlarning manfaatlariga ham xizmat qilishi ta’kidlandi.\nYevropa parlamenti deputatlariga O‘zbekistonda siyosiy va iqtisodiy sohalardagi islohotlar haqida ma’lumot berildi. O‘zbekistonda jamiyatning barcha sohalarini erkinlashtirish, demokratik islohotlarni chuqurlashtirish borasida izchil islohotlar amalga oshirilayotgani qayd etildi.\nMajlisda O‘zbekistonning Yevropa ittifoqi bilan faol hamkorligi, jumladan, parlamentarizm sohasidagi munosabatlarni chuqurlashtirish, amaliy hamkorlikni rivojlantirish masalalari muhokama qilindi.", "category": "Mahalliy", "title": "“O‘zbekiston—Yevropa Ittifoqi” parlament hamkorligi qo‘mitasining navbatdagi majlisi bo‘lib o‘tdi", "date": "11/01/2018", "url": "https://daryo.uz/2018/11/01/ozbekiston-yevropa-ittifoqi-parlament-hamkorligi-qomitasining-navbatdagi-majlisi-bolib-otdi/"}
{"content": "Google’ning haydovchisiz yuradigan avtomobillar yaratish bo‘yicha dasturi muvaffaqiyatli kechmoqda: endi ushbu mashinalar katta shaharlardagi murakkab yo‘l vaziyatlarida ham mo‘ljalni to‘g‘ri olishni o‘rgandi. Bu haqda TJournal xabar berdi.\n\nEndi Google avtomobil atrofidagi yuzlab turli obyektlarni, jumladan piyodalar, avtobuslar, yo‘l harakati va ta’mirlash ishlari belgilari va hattoki, velosipedchilarning maxsus ishoralarini ham bir vaqtning o‘zida anglay oladi.\nDastur boshidan buyon Google’ning o‘z-o‘zini boshqaruvchi avtomobillari millionlab kilometr yo‘l bosib, turli ma’lumotlarni yig‘di hamda kutilgan (qizil chiroqda to‘xtash) va kutilmagan (qoidani buzib o‘tib ketish) hodisalarga reaksiya qilishni o‘rgandi.\nO‘z hisobot videosida kompaniya shahar sharoitidagi murakkab yo‘l vaziyatlaridan haydovchisiz avtomobillarning muvaffaqiyatli chiqib ketishini namoyish etdi. Unda mashina temir yo‘lni kesib o‘tish va serqatnov piyodalar o‘tish joylaridan yurgan.", "category": "Texnologiyalar", "title": "Google’ning o‘z-o‘zini boshqaruvchi avtomobillari shaharda yurishni o‘rgandi", "date": "04/29/2014", "url": "https://daryo.uz/2014/04/29/googlening-oz-ozini-boshqaruvchi-avtomobillari-shaharda-yurishni-organdi/"}
{"content": "O‘zbekiston Respublikasi Vazirlar Mahkamasining “Mehmonxona xo‘jaligi faoliyatini yanada rivojlantirish uchun qulay shart-sharoitlar yaratish chora-tadbirlari to‘g‘risida”gi qarori qabul qilindi. Bu haqda O‘zbekiston Bosh vaziri o‘rinbosari Aziz Abduhakimov Facebook’dagi sahifasida ma’lum qildi.\n\nUshbu qaror tadbirkorlik subyektlari tomonidan mehmonxonalar qurilishini rag‘batlantirish, turizm sohasida investitsiyaviy loyihalarni amalga oshirilishini jadallashtirish, taniqli va nufuzli xalqaro mehmonxona brendlarini mamlakatga faol jalb etish, respublikadaga umumiy mehmonxona xonalari sonini oshirishga qaratilgan vazifalarni huquqiy tartibga soladi.\nXususan, qarorda yangi mehmonxonani qurish va jihozlash uchun investorlarga subsidiya ajratish hamda tashkilotlarni franchayzing to‘g‘risidagi shartnoma asosida qisman moliyalashtirish uchun davlat budjetidan mablag‘ ajratish tartibi to‘g‘risidagi Nizom tasdiqlandi.\nNizom muvofiq talabgorlar (tadbirkorlar) uchun Davlat budjetidan kompensatsiya miqdori quyidagi hajmlarda o‘rnatilgan:\na) yangi mehmonxonani qurish va jihozlash uchun kelgusi yil Davlat budjeti parametrlarini tasdiqlash jarayonida ushbu miqdorni har yili indeksatsiya qilgan holda:\nb) dunyoning taniqli va nufuzli mehmonxona brendlaridan\n(“Brand Finance” reytngidagi TOP-50 ga kiruvchi mehmonxona brendlari yoki Turizmni rivojlantirish bo‘yicha muvofiqlashtiruvchi kengash tomonidan shakllantiriladigan ro‘yxat asosida) foydalanish bo‘yicha royalti franchayzing shartnomasi kuchga kirgan vaqtdan boshlab uch yil mobaynida quyidagi hajmda Davlat budjetidan moliyalashtiriladi:\nQaror bilan tasdiqlangan Nizom asosida Turizmni rivojlantirish davlat qo‘mitasi va Moliya vazirligi tomonidan tadbirkorlik subyektlariga yaqindan ko‘mak ko‘rsatish ishlari belgilangan tartibda amalga oshiriladi.", "category": "Mahalliy", "title": "Hukumat mehmonxona xo‘jaligi faoliyatini yanada rivojlantirish bo‘yicha yangi qaror qabul qildi", "date": "05/29/2019", "url": "https://daryo.uz/2019/05/29/hukumat-mehmonxona-xojaligi-faoliyatini-yanada-rivojlantirish-boyicha-yangi-qaror-qabul-qildi/"}
{"content": "Google kompaniyasi sun’iy intellekt yordamida chuqur mashina ta’limi sohasida tadqiqotchilik faoliyati bilan shug‘ullanuvchi DeepMind laboratoriyasini sotib olishga ketgan xarajatlarni qisman qoplashga muvaffaq bo‘ldi, deb yozadi N+1.\n\nKompaniya mutaxassislari neyrotarmoqdan o‘z data-markazlari energiya samaradorligini boshqarishda foydalandi. Ushbu neyrotarmoq 120 ga yaqin parametrlarni boshqaradi. Xususan, sun’iy intellekt serverlar va turli uskunalarning energiya iste’molini, sovutish tizimi ishini boshqaradi va hatto, derazalarni ochib-yopa oladi.\nDeepMind asoschilaridan biri Demis Xassabis ta’kidlashicha, bunday yechim data-markazlarning energiya iste’molini bir necha foizga qisqartirib, ularning energiya samaradorligini 15 foizga oshirdi.\n2014-yilda Google 4 402 836 megavatt/soat elektr energiyasini sarflagan, shuning kattagina qismi data-markazlarni energiya bilan ta’minlashga ketgan. Sarflanayotgan elektr energiyasining o‘n foizi tejalgan taqdirda ham, Google bir necha yil ichida yuzlab million dollar tejab qolishi mumkin. DeepMind’ni sotib olishga esa, qariyb 600 million dollar xarjlangan.", "category": "Texnologiyalar", "title": "Google sun’iy intellekti elektr tokini tejab qoldi", "date": "07/21/2016", "url": "https://daryo.uz/2016/07/21/google-suniy-intellekti-elektr-tokini-tejab-qoldi/"}
{"content": "IShID terrorchi guruhi Pokistonning Kvetta shahridagi politsiya akademiyasiga uyushtirilgan hujum uchun javobgarlikni o‘z zimmasiga oldi. Bu haqda “Interfaks” xabar bermoqda.\n\nIlgariroq ma’lum bo‘lganidek, uch yoki olti kishidan iborat qurolli guruh Kvetta chetidagi politsiya mashg‘ulot markaziga hujum uyushtirgan edi. Hujum paytida u yerda 700 politsiyachi tayyorgarlikdan o‘tayotgan edi.\nHujum uyushtirganlar kursantlarga qarata betartib o‘t ochdi. Ayrim terrorchilar egnidagi bombali kamarlarni harakatga keltirdi.\nTerakt oqibatida qurbon bo‘lganlar soni 59 kishini tashkil qildi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "IShID Pokistondagi politsiya akademiyasiga uyushtirilgan hujum uchun javobgarlikni o‘z zimmasiga oldi", "date": "10/25/2016", "url": "https://daryo.uz/2016/10/25/ishid-pokistondagi-politsiya-akademiyasiga-uyushtirilgan-hujum-uchun-javobgarlikni-oz-zimmasiga-oldi/"}
{"content": "Twitter’da o‘zini DotGovs deb nomlagan xakerlar guruhi AQSh Federal qidiruv byurosining (FQB) 20 ming nafar xodimiga oid ma’lumotlarni chop etdi. Shuningdek, mamlakat milliy xavfsizlik vazirligida xizmat qilayotgan 9 ming xodimga oid ma’lumotlar ham oshkor etilgan. Bu haqda “Korrespondent.net” xabar bermoqda.\n\nMazkur holatni adliya vazirligi tekshirmoqda. Vazirlik vakili Petr Karr shaxsiy ma’lumotlar o‘g‘irlanganini tasdiqladi, biroq ularning o‘ta muhim emasligini bildirmoqda. E’lon qilingan fayllarda xodimlarning ismi-sharifi, xizmat yo‘riqnomasi, telefon raqamlari va elektron pochta manzillari bo‘lgan.\nMikroblogdagi yozuvga #FreePalestine (Ozod Falastin) xeshtegi qo‘yilgan.", "category": "Texnologiyalar", "title": "Xakerlar FQBning 20 ming xodimiga oid ma’lumotlarni e’lon qildi ", "date": "02/09/2016", "url": "https://daryo.uz/2016/02/09/xakerlar-fqbning-20-ming-xodimiga-oid-malumotlarni-elon-qildi/"}
{"content": "Davlat dumasi Rossiya dasturiy ta’minoti bo‘lmagan smartfon, kompyuter va aqlli televizorlarning sotuvini man etish haqidagi qonun loyihasini birinchi o‘qishda qabul qildi. Bu haqda Meduza xabar bermoqda.\n\nQonun loyihasi mualliflariga ko‘ra, bunday me’yor xorijiy qurilmalarni xarid qilish chog‘ida Rossiya bozorini hisobga olgan holda ishlab chiqilgan dasturlarga bir yo‘la ega bo‘lishi sababli iste’molchilarni o‘ziga jalb etadi.\nQurilmalarda o‘rnatilishi kerak bo‘lgan dasturiy ta’minot ro‘yxati Rossiya hukumati tomonidan belgilanishi qayd etilgan.", "category": "Texnologiyalar", "title": "Rossiyada mahalliy dasturiy ta’minoti bo‘lmagan smartfon va kompyuterlar sotuvi man etilishi mumkin", "date": "11/05/2019", "url": "https://daryo.uz/2019/11/05/rossiyada-mahalliy-dasturiy-taminoti-bolmagan-smartfon-va-kompyuterlar-sotuvi-man-etilishi-mumkin/"}
{"content": "Apple korporatsiyasi muhandislari iPhone ma’lumotlari xavfsizligi himoyasini ta’minlash bo‘yicha yangi chora-tadbirlar ishlab chiqmoqda. Bu haqda The New York Times gazetasiga tayangan holda Meduza xabar beradi.\n\nAgarda kompaniya o‘z mahsulotlari himoya tizimini kuchaytira olsa, AQSh Federal qidiruv byurosi zaruriy axborot olishning boshqa usullarini izlashiga to‘g‘ri keladi. Bu esa, o‘z navbatida, yangi sud eshituvlariga hamda Apple’dagi texnik o‘zgarishlarga olib keladi, deb hisoblamoqda xavfsizlik sohasi ekspertlari.\nEslatib o‘tamiz, San-Bernardino shahrida sodir etilgan ommaviy qotillik surishtiruvlari jarayonida Apple va FQB o‘rtasida ixtilof kelib chiqdi. Federal xizmat xususiy korporatsiyadan o‘ldirilgan terrorchining smartfonidagi ma’lumotlarga ega bo‘lish uchun kerakli dasturni talab qildi, ammo kompaniya bu millionlab mijozlarining shaxsiy ma’lumotlari daxlsizligini shubha ostiga olishini anglagan holda federal agentlar bilan hamkorlik qilishdan bosh tortdi. Bu holat sudda va Kongressda ko‘rib chiqilmoqda.", "category": "Texnologiyalar", "title": "Apple iPhone uchun yangi xavfsizlik choralarini ishlab chiqadi", "date": "02/25/2016", "url": "https://daryo.uz/2016/02/25/apple-iphone-uchun-yangi-xavfsizlik-choralarini-ishlab-chiqadi/"}
{"content": "Myunxenning “Bavariya” klubida ikkinchi darvozabon Sven Ulrayx ham jarohat oldi. Posbon o‘ziga qadar jarohat orttirib olgan asosiy darvozabon Manuel Noyerning o‘rnini bosishi kutilayotgandi.\n\nMyunxen nashrlarining yozishicha, Ulrayx mashg‘ulot paytida lat yegan. Shu boisdan ham u Bundesliganing navbatdagi turida ishtirok eta olmasligi mumkin. Svenning Bundesligada so‘nggi bor ko‘rinish berishi 2016-yilning may oyiga to‘g‘ri keladi. Shundan buyon Noyer raqobatchilariga imkoniyat bermay kelayotgandi.\nVoqealar rivoji shu taqlid davom etsa, uchinchi darvozabon Tom Shtarke asosiy tarkibda ko‘rinish beradi. Mazkur posbon so‘nggi bor 2014-yilning mart oyida Bundesligada o‘ynagan. Shundan buyon zaxira o‘rindig‘ini isitib keladi.\nMa’lumot uchun, Yevropa Chempionlar ligasining yarim finaliga yo‘l olishi uchun “Bavariya” Madridning “Real” klubi dovonidan o‘tib olishi kerak. Tomonlarning ilk to‘qnashuvi 12-aprel kuni Myunxenda bo‘lib o‘tadi.", "category": "Sport", "title": "“Real Madrid” bilan o‘yinga ikki hafta qolganida “Bavariya”ning ikki darvozaboni jarohat oldi", "date": "03/31/2017", "url": "https://daryo.uz/2017/03/31/real-madrid-bilan-oyinga-ikki-hafta-qolganida-bavariyaning-ikki-darvozaboni-jarohat-oldi/"}
{"content": "Bugun, 3-yanvar kuni O‘zbekiston milliy terma jamoasi Osiyo Kubogi bahslarida ishtirok etish uchun Dubay orqali Avstraliyaning Sidney shahriga yetib boradi. Dubay shahrida bir kun bo‘lgan Mirjalol Qosimov shogirdlari kecha kechki payt yengil mashg‘ulotlarni o‘tkazdi, deb xabar beradi “Stadion.uz”.\n\nErtadan Osiyo Kubogiga tayyorgarlik bevosita Sidney shahrida davom etadi. 16-marotaba bo‘lib o‘tadigan musobaqa o‘yinlari Avstraliyaning beshta shahri — Sidney, Nyukasl, Brisben, Kanberra va Melburnda bo‘lib o‘tadi. 9-yanvar kuni turnirning ochilish uchrashuvi Melburnda Avstraliya va Quvayt terma jamoalari o‘rtasida o‘tkaziladi.\nOsiyo Kubogining “B” guruhidan joy olgan O‘zbekiston milliy terma jamoasi esa ilk uchrashuvini 10-yanvar kuni KXDR terma jamoasiga qarshi o‘tkazsa, 2-turda Xitoy (14-yanvar) va 3-turda Saudiya Arabistoni (18-yanvar) terma jamoalariga qarshi bahs olib boradi.\nYana bir ma’lumot, O‘zbekiston terma jamoasi 6-yanvar kuni Sidney shahrida Malayziya chempioni “Johor Darul Ta’zim” klubiga qarshi o‘rtoqlik o‘yinini ham o‘tkazadi. Mazkur uchrashuv Mirjalol Qosimov jamoasi uchun Osiyo Kubogidan oldingi so‘nggi o‘rtoqlik uchrashuvi bo‘ladi. O‘yin Sidney shahridagi “Markoni” stadionida bo‘lib o‘tadi.", "category": "Sport", "title": "O‘zbekiston terma jamoasi Sidneyda Malayziya chempioniga qarshi o‘rtoqlik uchrashuvi o‘tkazadi", "date": "01/03/2015", "url": "https://daryo.uz/2015/01/03/ozbekiston-terma-jamoasi-sidneyda-malayziya-chempioniga-qarshi-ortoqlik-uchrashuvi-otkazadi/"}
{"content": "Tojikistonning Xatlon viloyati Vaxsh tumanida “Ko‘knor — 2014” operatsiyasi davomida Narkotiklar ustidan nazorat bo‘yicha agentlik boshqarmasi xodimlari tomonidan Qo‘rg‘ontepa shahridagi “Abubakri Siddiq” jome’ masjidi imom-xatibi qo‘lga olindi. Bu haqda agentlik matbuot xizmati xabar berdi.\n\n36 yoshli imom-xatib uyida tintuv qilinganida 4 qutichada va 1 sellofan paketda opium topilgan.\nDastlabki tergov natijalarga ko‘ra, imom-xatib narkotiklarni o‘zi ham qabul qilgan, boshqa iste’molchilarga ham sotgan. Tezkor-qidiruv choralari orqali ikki nafar opiy yetkazib beruvchilar hibsga olingan. Ularga nisbatan “Sotish maqsadida narkotik vositalar yoki psixotrop moddalarning noqonuniy aylanmasi” moddasi bo‘yicha jinoiy ish qo‘zg‘atildi.", "category": "Dunyo", "title": "Tojikistondagi jome’ masjid imom-xatibi narkotiklar bilan qo‘lga tushdi", "date": "10/14/2014", "url": "https://daryo.uz/2014/10/14/tojikistondagi-jome-masjid-imom-xatibi-narkotiklar-bilan-qolga-tushdi/"}
{"content": "Joriy yilning 1-noyabridan boshlab, elektr energiyasi, tabiiy gaz, ichimlik va issiq suvni hisobga olish uskunalarini (hisoblagichlarni) yechish, qiyoslashdan o‘tkazish va o‘rnatish uchun ariza yuborish Davlat xizmatlari markazlari orqali amalga oshirilishi belgilangan edi.\n\nDavlat xizmatlari agentligi matbuot xizmatining ma’lum qilishicha, hukumat qarori bilan Energetika vazirligi va Uy-joy kommunal xizmat ko‘rsatish vazirligiga tegishli tarzda Yagona interaktiv davlat xizmatlari portaliga ulanish vazifasi yuklatilgan.\nBiroq ayrim texnik sabablarga ko‘ra, ushbu tashkilotlar davlat xizmatlari ko‘rsatilishi uchun zarur bo‘lgan ma’lumotlar bazasini Yagona interaktiv davlat xizmatlari portaliga ulashga ulgurmagan.\nMazkur davlat idoralari tomonidan o‘zlariga yuklatilgan vazifalar amalga oshirilgandan so‘ng Davlat xizmatlari markazlari orqali ushbu davlat xizmatlarini olish mumkin bo‘ladi.\nUshbu masala Davlat xizmatlari agentligi tomonidan nazoratga olingani aytilgan.", "category": "Mahalliy", "title": "Hisoblagichlar bo‘yicha onlayn ariza yuborish xizmati ishga tushmagani ma’lum qilindi", "date": "11/03/2019", "url": "https://daryo.uz/2019/11/03/hisoblagichlar-boyicha-onlayn-ariza-yuborish-xizmati-ishga-tushmagani-malum-qilindi/"}
{"content": "18-aprel kuni Suriyada Rossiya floti mayori Sergey Bordov halok bo‘ldi. Bu haqda, Reuters’ga asoslanib, Meduza xabar bermoqda.\n\nMayorning sobiq xizmatdoshi Vyacheslav Pavlyuchenko bergan ma’lumotga ko‘ra, ular minomyot zarbalari girdobida qolib ketgan. Ikki nafar rossiyalik, ikki nafar suriyalik harbiy xizmatchi halok bo‘lgan.\nHalok bo‘lgan boshqa harbiylarning ism-shariflari Palyuchenkoga noma’lum ekan.\nBa’zi manbalarga ko‘ra, mayor 22-aprel kuni Simferopolda dafn etiladi.", "category": "Dunyo", "title": "Suriyada Rossiya harbiy dengiz floti mayori halok bo‘ldi", "date": "04/20/2017", "url": "https://daryo.uz/2017/04/20/suriyada-rossiya-harbiy-dengiz-floti-mayori-halok-boldi/"}
{"content": "Dam olish kunlari Fransiya birinchi divizionida 6-tur o‘yinlari bo‘lib o‘tdi.\n\nTurni “Monako”—“Nim” bellashuvi ochib berdi. Bahsda 1:1 hisobidagi durang natijasi qayd etildi.​\nPeshqadam PSJ safarda “Renn” mehmoni bo‘lib, 1:3 hisobidagi g‘alabaga erishdi. Parijliklar safida Anxel di Mariya, Toma Menye hamda Erik Shupo-Moting bittadan gol kiritishga erishdi. “Renn”ning goli ham parijliklar hisobiga yozildi. Adriyen Rabyo avtogol sohibi bo‘ldi.\n\nTurning markaziy o‘yinida “Lion” o‘z maydonida “Marsel”ni qabul qilib, 4:2 hisobida g‘alaba qozondi. “Lion” safida Traore dublga erishgan bo‘lsa, Nabil Fekir hamda Auar bir martadan gol kiritishning uddasidan chiqdi. Marselliklarning gollari esa Florian Toven hamda N’Ji hisobiga yozildi.\n\nLiga 1\n6-tur bellashuvlari\n21-sentabr, juma\nGollar: 0:1 – 19 Brianson, 1:1 – 27 Falkao.\n22-sentabr, shanba\nGollar: 1:0 – 10 Fonte, 2:0 – 67 Ikone, 2:1 – 82 Kulibali.\nGollar: 0:1 – 45 Kraft, 1:1 – 48 Lala, 2:1 – 66 Kornye, 3:1 – 86, avtogol Adenon.\nGollar: 0:1 – 31 Fajr, 1:1 – 48, penalti Hazri, 2:1 – 65 Kolodzeychak.\nGol: 1:0 – 35 Labord.\n23-sentabr, yakshanba\nGollar: 1:0 – 11, avtogol Rabyo, 1:1 – 45 Di Mariya, 1:2 – 61 Menye, 1:3 – 83 Shupo-Moting.\nGollar: 0:1 – 53 Kamano, 1:1 – 70, penalti Tyuram, 1:2 – 80 Karamo, 1:3 – 90 de Previl.\nGollar: 1:0 – 27 Auar, 1:1 – 39 Toven, 2:1 – 51 Traore, 3:1 – 60 Traore, 4:1 – 74, penalti Fekir, 4:2 – 82 N’Ji.", "category": "Sport", "title": "Liga 1. PSJ va “Lion”da g‘alaba, “Monako” esa ochko yo‘qotdi", "date": "09/24/2018", "url": "https://daryo.uz/2018/09/24/liga-1-psj-va-lionda-galaba-monako-esa-ochko-yoqotdi/"}
{"content": "2019-yil 13-may kuni Samarqand tumani Yangijoy mahallasida yashovchi 41 yoshli N.T. mast holda uyida oilaviy janjal tufayli mast holda bo‘lgan rafiqasi 40 yoshli Sh.A.ning yuzi, boshi va badanining turli joylariga qo‘llari va chinni idish bilan urib jarohat yetkazgan, bu haqda O‘zbekiston Respublikasi IIV Jamoatchilik va OAV bilan aloqalar boshqarmasi xabar qiladi.\n\nNatijada Sh.A. olgan tan jarohatlari tufayli vafot etgan. N.T. qo‘lga olingan.\nHolat yuzasidan jinoyat ishi qo‘zg‘atilib, tergov harakatlari olib borilmoqda.", "category": "Mahalliy", "title": "Samarqandda mast fuqaro rafiqasiga chinni idish bilan jarohat yetkazib, o‘ldirdi", "date": "05/14/2019", "url": "https://daryo.uz/2019/05/14/samarqandda-mast-fuqaro-rafiqasiga-chinni-idish-bilan-jarohat-yetkazib-oldirdi/"}
{"content": "AQSh moliya vaziri Stiven Mnukin demokratlar vakillar palatasida prezident Donald Trampning soliq deklaratsiyasini taqdim etmasligini aytdi, deb yozadi Meduza.\n\nThe Washington Post gazetasining xabar berishicha, Mnuchin olti yil ichida Tramp deklaratsiyasini taqdim etishni so‘ragan vakillar palatasining soliq va yig‘imlar qo‘mitasining so‘rovini rad etdi.\nVazir qo‘mita rahbari demokrat Richard Nilga yozgan maktubida, bu talabni bajara olmasligini aytdi, chunki u “qonuniy maqsadga asoslanmagan”.\nRichard Nil bu masala bo‘yicha advokat bilan maslahatlashganini ma’lum qildi. Ba’zi demokratlar, sud orqali deklaratsiyani olishni istashlarini aytdi. The Washington Post gazetasiga ko‘ra, sud jarayoni bir necha oy davom etishi mumkin.\nDonald Tramp Richard Nikson ma’muriyatidan beri soliq deklaratsiyasini oshkor etishdan bosh tortgan birinchi prezident bo‘ldi.\nMamlakat qonunchiligiga ko‘ra, vakillar palatasining soliqlar va yig‘imlar bo‘yicha qo‘mitasi rahbari har qanday amerikalikning deklaratsiyasini talab qilish huquqiga ega va g‘azna kotibi so‘rovni olganidan so‘ng darhol uni taqdim etishi kerak.", "category": "Dunyo", "title": "AQSh moliya vaziri demokratlarga Tramp deklaratsiyasini berishdan bosh tortdi", "date": "05/07/2019", "url": "https://daryo.uz/2019/05/07/aqsh-moliya-vaziri-demokratlarga-tramp-deklaratsiyasini-berishdan-bosh-tortdi/"}
{"content": "Kecha Uchtepa tumanida yo‘lovchi tashuvchi Mercedes-Benz Conecto avtobusi yonib ketgan. Yo‘lovchilar vaqtida avtobusni tark etishga ulgurishgani bois jarohatlanganlar yo‘q. Bu haqda gazeta.uz xabar tarqatdi.\n\nYong‘in Uchtepa tumanidagi “Cho‘ponota” bekatida, taxminan ertalabki 9:25 larda kuzatilgan. Xabarda aytilishicha, yong‘inga dvigateldagi nosozlik sabab bo‘lgan. Olov tezlik bilan butun salonni qurshab oldi olgan. Yo‘lovchilar xushyorlik qilishgani bois hech kim jarohatlanmadi.\n\n\n", "category": "Mahalliy", "title": "Toshkentda 2-marshrut bo‘yicha harakatlanadigan avtobusda yong‘in sodir bo‘ldi", "date": "03/15/2013", "url": "https://daryo.uz/2013/03/15/toshkentda-2-marshrut-boyicha-harakatlanadigan-avtobusda-yongin-sodir-boldi/"}
{"content": "Ikar asteroidi 16-iyun, seshanba kuni Yer sayyorasiga rekord darajada yaqinlashadi. Lekin u sayyoraga xavf solmaydi, deb xabar qiladi NASA.\n\nIkarning Yerga yaqinlashishi butundunyo vaqti bilan 15:39 (Toshkent vaqti bilan 20:39)da ro‘y beradi. Asteroid sayyoradan 8 million kilometr uzoqlikdan uchib o‘tadi. Bu Oy va Yer o‘rtasidagi masofadan 21 marotaba ko‘pdir.\nUshbu asteroid Yerga har 9, 19 va 38 yilda yaqinlashadi. Ikar va Yerning keyingi rekord darajadagi yaqinlashuvi 2090-yilning 14-iyunida bo‘lishi kutilmoqda. O‘shanda o‘rtadagi masoga 6,5 million kilometrga teng bo‘ladi.\nIkar asteroidi apollonlar guruhiga mansubdir. U 1949-yilda nemis astronomi Valter Baade tomonidan ochilgan. Asteroidning diametri deyarli bir kilometrga teng.", "category": "Dunyo", "title": "Ikar asteroidi 16-iyun kuni Yerga juda yaqin keladi", "date": "06/16/2015", "url": "https://daryo.uz/2015/06/16/ikar-asteroidi-16-iyun-kuni-yerga-juda-yaqin-keladi/"}
{"content": "Turkiya antimonopoliya qo‘mitasi Google kompaniyasini mobil qurilmalar uchun dasturiy ta’minot sotish sohasida raqobat to‘g‘risidagi qonunni buzgani uchun 93 million turk lirasi (taxminan 15 million dollar) miqdorida jarimaga tortishga qaror qildi. Bu haqda “RIA Novosti” xabar berdi.\n\nJarimaga tortilgan Google, Google International va Google Reklamcilik kompaniyalari olti oy ichida bu qonun buzilishini bartaraf etishi va bozorda samarali raqobatni tiklashi kerak bo‘ladi.", "category": "Texnologiyalar", "title": "Turkiya hukumati Google’ni 15 million dollar jarimaga tortdi", "date": "09/20/2018", "url": "https://daryo.uz/2018/09/20/turkiya-hukumati-googleni-15-million-dollar-jarimaga-tortdi/"}
{"content": "Rossiyaning Chuvashiya respublikasi, Alikov rayoni, Russkaya Sorma qishlog‘idagi uylardan birida yuz bergan yong‘in oqibatida yetti kishi halok bo‘ldi. Bu haqda “TASS” xabar bermoqda.\n\nHodisa 8-may, yakshanbaga o‘tar kechasi sodir bo‘ldi. Pech mo‘risi nosozligi tufayli kelib chiqqani taxmin qilinayotgan yong‘in haqidagi xabar o‘t o‘chiruvchilarga juda kech berilgani bois ular yetib kelganida uyni alanga to‘liq qoplagandi. Ikki erkak, bir ayol hamda to‘rt nafar bola yong‘in qurboni bo‘ldi.\nMa’lumotlarga ko‘ra, bir qavatli yogoch uyda ikki yil davomida hech kim yashamagan. Fojia arafasida xonadon egalari kelgan va pech yoqqan. Dastlabki manbalar o‘limga is gazidan zaharlanganlik sabab bo‘lganini ko‘rsatmoqda.", "category": "Dunyo", "title": "Chuvashiyadagi uylardan birida yuz bergan yong‘in oqibatida 7 kishi, jumladan, 4 nafar bola halok bo‘ldi", "date": "05/08/2016", "url": "https://daryo.uz/2016/05/08/chuvashiyadagi-uylardan-birida-yuz-bergan-yongin-oqibatida-7-kishi-jumladan-4-nafar-bola-halok-boldi/"}
{"content": "Twitter ijtimoiy tarmog‘ida global uzilishlar kuzatilmoqda. Bu haqda Downdetector servisidagi ma’lumotlarga tayanib, “RBK” xabar berdi.\n\nMa’lum bo‘lishicha, servis g‘arbiy Yevropa mamlakatlari, AQSh, Rossiya, Ukraina va Yaponiyada ishlashdan to‘xtagan. Ijtimoiy tarmoqning nafaqat veb-versiyasi, balki iPhone va Android’dagi mobil ilovalari ham ishlamay qolgan.\nIjtimoiy tarmoq vakillari sodir bo‘lgan uzilishlarga hozircha izoh bermadi.", "category": "Texnologiyalar", "title": "Butun dunyo bo‘ylab Twitter ishida uzilishlar kuzatildi", "date": "07/12/2019", "url": "https://daryo.uz/2019/07/12/butun-dunyo-boylab-twitter-ishida-uzilishlar-kuzatildi/"}
{"content": "Shu yilning 19-mart kuni O‘zbekiston Respublikasi Tashqi ishlar vazirligi delegatsiyasi Tokioda bo‘lib o‘tadigan “Markaziy Osiyo + Yaponiya” Dialogiga a’zo davlatlar yuqori mansabdor shaxslari 8-kengashida ishtirok etadi. Bu haqda TIV matbuot xizmati xabar berdi.\n\nDialog faoliyatida Markaziy Osiyo davlatlari va Yaponiya o‘rtasidagi hamkorlikning beshta asosiy yo‘nalishlari aniqlangan. Bular siyosiy dialog, hudud ichidagi hamkorlik, tadbirkorlikni qo‘llab-quvvatlash, intellektual dialog, madaniy va gumanitar dialog.\nTa’kidlash joiz, 2004-yilda Yaponiya Markaziy Osiyo mamlakatlari bilan yanada yaqin aloqalarni kengaytirish va mustahkamlash, hududiy hamkorlikni rivojlantirish maqsadida yangi shakldagi hamkorlik — “Markaziy Osiyo + Yaponiya” dialogini tashkil etish tashabbusi bilan chiqqan edi.", "category": "Mahalliy", "title": "O‘zbekiston “Markaziy Osiyo + Yaponiya” Dialogi kengashida qatnashadi", "date": "03/18/2014", "url": "https://daryo.uz/2014/03/18/ozbekiston-markaziy-osiyo-yaponiya-dialogi-kengashida-qatnashadi/"}
{"content": "Xonanda Manzura “Qalampirmunchoq” onlayn-ko‘rsatuvida hamkasblari Rayhon va Munisa Rizayeva bilan munosabatlariga darz ketganini tan oldi. Bu haqda “Qalampir.uz” xabar bermoqda.\n\n“Men o‘rtadagi gap-so‘zlarni eslab, buni odamlarga ham aytib, gap ko‘paytirmoqchi emasman. Munisa va Rayhonni muxlislari avval qanday yaxshi ko‘rgan bo‘lsa, shunday yaxshi ko‘raversin. Gapirganim bilan shohim chiqmaydi”, — dedi xonanda.\nAvvalroq xonanda Manzura 38 yoshga kirgani, shu vaqtgacha turmushga chiqmaganidan afsuslanmasligini aytgani haqida xabar berilgan edi.", "category": "Madaniyat", "title": "Xonanda Manzura Rayhon va Munisa Rizayeva bilan munosabatlariga darz ketganini tan oldi", "date": "03/11/2016", "url": "https://daryo.uz/2016/03/11/xonanda-manzura-rayhon-va-munisa-rizayeva-bilan-munosabatlariga-darz-ketganini-tan-oldi/"}
{"content": "Shotlandiya hukumati Edinburgda sayyohlar uchun soliq joriy qilish imkoniyatini muhokama qiladi. Bu haqda “RIA Novosti” xabar berdi.\n\nMamlakat hukumati Edinburgda yozgi mavsumning ayni qaynagan vaqtida o‘tkazilgan so‘rov natijalarini hisobga oladi. So‘rovda ishtirok etgan sayyohlarning 92 foizi agar soliq bir kecha uchun bir funtdan oshmasa, shaharga kelishda davom etishini ko‘rsatgan.\nShuningdek, ishtirokchilarning 78 foizi agar soliq bir tun uchun to‘rt funtni tashkil qilsa ham, Edinburgga kelish rejasini o‘zgartirmasligini qayd etgan.\nMahalliy aholi orasida o‘tkazilgan xuddi shunday so‘rov taxminan 59 foiz aholi tashabbusni qo‘llab-quvvatlashini ko‘rsatgan.", "category": "Dunyo", "title": "Shotlandiyada sayyohlar uchun soliq joriy etilishi mumkin", "date": "09/15/2018", "url": "https://daryo.uz/2018/09/15/shotlandiyada-sayyohlar-uchun-soliq-joriy-etilishi-mumkin/"}
{"content": "“Valensiya” bosh murabbiyi Gari Nevill o‘z lavozimini tark etdi, deb yozadi “Sports.ru”. Angliyalik mutaxassis 2015-yilning dekabr oyida jamoani qabul qilib olgandi.\n\nGari Nevill boshqaruvida “Valensiya” La Liga doirasida ketma-ket 10 ta uchrashuvda ochko yo‘qotdi. Bundan tashqari, Ispaniya Kubogining yarim finalida “Barselona”ga 0:7 hisobida imkoniyatni boy berdi. Shuningdek, Yevropa Ligasidan ham chiqib ketdi.\nGari Nevill boshqaruvidagi to‘rt oy davomida “Valensiya” o‘zi ishtirok etgan barcha turnirlardagi 10 ta o‘yinda g‘alaba qozondi. 7 ta bellashuv durang bilan yakuniga yetgan bo‘lsa, 11 tasida imkoniyat boy berildi.\n“Sports.ru”ning yozishicha, Nevill murabbiylik faoliyatini yakunlamaydi va yangi jamoa izlashda davom etadi. “Chempionat”ning xabar berishicha, Gari Nevillning ukasi Fil Nevill “Valensiya”da yordamchi murabbiy bo‘lib qolaveradi.\nKichik Nevill avvaliga Nunu Eshpiritu Santuga, keyin akasi — Gari Nevillga ko‘maklashdi. Endi “Valensiya”ga vaqtinchalik bosh murabbiy etib tayinlangan Pako Ayestaran bilan ishlaydi.\nGari Nevill butun futbolchilik faoliyatini bir klubda — Angliyaning “Manchester Yunayted” jamoasida o‘tkazgan. Futbolchilikni yakunlaganidan so‘ng televideniyeda ekspert bo‘lib ishlagan Gari ayni vaqtda Angliya milliy terma jamoasida bosh murabbiy Roy Xojsonga yordam beradi.", "category": "Sport", "title": "Ispaniyaning “Valensiya” klubi angliyalik bosh murabbiyi Gari Nevillni iste’foga chiqardi", "date": "03/31/2016", "url": "https://daryo.uz/2016/03/31/ispaniyaning-valensiya-klubi-angliyalik-bosh-murabbiy-gari-nevillni-istefoga-chiqardi/"}
{"content": "IShID yetakchisi Abu Bakr al-Bag‘dodiy va guruhning boshqa rahbarlari o‘zlarining Iroq hamda Suriya chegarasidagi qo‘mondonlik punktiga berilgan aviazarba natijasida yaralandi. Bu haqda “As-Sumariya” telekanaliga tayanib, Reuters ma’lum qildi, deya xabar beradi “RBK”.\n\nAQSh tomonidan qo‘llab-quvvatlanadigan koalitsiya kuchlari qo‘mondonligi terrorchilar yetakchisi yaralanganini tasdiqlay olmadi.\nAl-Bag‘dodiyning jarohat olgani haqidagi xabarlar deyarli har yili paydo bo‘ladi. Jumladan, 2014-yil noyabrida AQSh HHK IShID qo‘mondonlari yig‘iniga zarba bergani bildirildi va bir necha kun ularning rahbari taqdiri noma’lum bo‘lib turdi. 2015-yil mayida al-Bag‘dodiy koalitsiya aviatsiyasi hujumidan so‘ng jarohat olgani, hatto falaj bo‘lib qolgani haqida xabar tarqaldi. Oktabr oyida esa Reuters’ning Iroq armiyasidagi manbasi IShID yetakchisi mamlakat shimoli-g‘arbidagi konvoyga berilgan aviazarbadan so‘ng yaralangani va kasalxonaga joylashtirilgani to‘g‘risida ma’lum qildi, biroq bu ham o‘z tasdig‘ini topmadi.", "category": "Dunyo", "title": "OAV: IShID yetakchisi Abu Bakr al-Bag‘dodiy Iroq va Suriya chegarasidagi qo‘mondonlik punktiga berilgan aviazarba natijasida yaralandi", "date": "06/10/2016", "url": "https://daryo.uz/2016/06/10/oav-ishid-yetakchisi-abu-bakr-al-bagdodiy-iroq-va-suriya-chegarasidagi-qomondonlik-punktiga-berilgan-aviazarba-natijasida-yaralandi/"}
{"content": "Samsung AQShda barcha Galaxy Note 7 smartfonlarini majburiy tarzda o‘chiradi, deb yozadi “RBK”. Kompaniya maxsus dasturiy ta’minotni chiqaradi, u qurilmani “befoyda temir bo‘lagi”ga aylantiradi.\n\nNBC telekanali Samsung bayonotiga tayanib ma’lum qilishicha, yangilanma telefonning quvvat olish, shuningdek, mobil tarmoqlarga ulanish imkoniyatini bloklab qo‘yadi. Bu smartfonlarni “mobil qurilma sifatida ishlash” imkoniyatini butunlay mahrum qiladi.\nDasturiy ta’minot telefonlarga 19-dekabrda tarqatiladi.", "category": "Texnologiyalar", "title": "Samsung AQShda barcha Galaxy Note 7 larni o‘chirib qo‘yadi", "date": "12/10/2016", "url": "https://daryo.uz/2016/12/10/samsung-aqshda-barcha-galaxy-note-7-larni-ochirib-qoyadi/"}
{"content": "Yevropa davlatlari o‘rtasidagi Qur’oni karim musobaqasi Buyuk Britaniyaning Birmingem shahrida bo‘lib o‘tadi. Bu haqda IQNA nashriga tayanib O‘zbekiston musulmonlari idorasi Matbuot xizmati xabar berdi.\n\nMusobaqa tashkilotchisi Yevropa Qur’on vaqfi hisoblanadi. Musobaqa erkak va ayollar o‘rtasida o‘tkaziladi. Musobaqa shartlari va ishtirokchilar yoshlari quyidagi tartibda belgilangan:\n— 30 yoshgacha bo‘lganlar Qur’oni karimni to‘liq yod olgan holda;\n— 25 yoshgacha bo‘lganlar 15 pora;\n— 15 yoshgacha bo‘lganlar 3 pora (Mujodala surasidan Nos surasigacha) bo‘yicha o‘zaro kuch sinashadi.\nMusobaqaga Yevropaning barcha davlatlaridan Qur’on hofizlari taklif etilgan. Tashkilotchilarning aytishlaricha, tadbirni tashkil etishdan maqsad — Yevropa qit’asidagi musulmon jamoalari o‘rtasida o‘zaro hamkorlikni kuchaytirish, yoshlar o‘rtasida Qur’oni karimga bo‘lgan muhabbatni oshirish va boshqa ezgu maqsadlar iborat.", "category": "Dunyo", "title": "Britaniyada Yevropa Qur’on musobaqasi bo‘lib o‘tadi", "date": "04/18/2019", "url": "https://daryo.uz/2019/04/18/britaniyada-yevropa-quron-musobaqasi-bolib-otadi/"}
{"content": "Qozog‘istonning Olmaota shahrida 17—21-fevral kunlari Qo‘shma demarkatsiya komissiyasida O‘zbekiston va Qozog‘iston hukumatlari delegatsiyalarining navbatdagi yig‘ilishi bo‘lib o‘tdi.\nTIV matbuot xizmatining xabar berishicha, O‘zbekistonning Navoiy viloyati va Qozog‘istonning Qizilo‘rda va Turkiston viloyatlari chegaralari tutashgan uchastkada davlatlararo chegarani demarkatsiya qilishning yakuniy hujjat loyihalari tayyorlandi.\nKomissiya 2020-yil uchun O‘zbekiston—Qozog‘iston Davlat chegarasini demarkatsiya qilishning yakuniy hujjatlari loyihalarini tayyorlash bo‘yicha tadbirlar rejasini tasdiqlagan.\nShu yilning yanvar oyida Toshkentda O‘zbekiston va Qozog‘iston davlat chegarasini demarkatsiya qilish masalasi muhokama qilingan edi.", "category": "Mahalliy", "title": "O‘zbekiston va Qozog‘iston davlat chegarasi masalasini muhokama qildi", "date": "02/22/2020", "url": "https://daryo.uz/2020/02/22/ozbekiston-va-qozogiston-davlat-chegarasi-masalasini-muhokama-qildi/"}
{"content": "BMTning Belarusdagi doimiy koordinatori Ioanna Kazana-Vishnevetskaya mamlakatda koronavirus tarqalishi keng avj olayotgani sababli aholini uyda qolishga chaqirdi. Bu haqda u 28-aprel kuni Belarus xalqiga yo‘llagan videomurojaatida ma’lum qildi.\n\nUning aytishicha, 26-aprel kuni mamlakat Sog‘liqni saqlash vazirligi koronavirusga chalinish bo‘yicha 10 mingdan ortiq holat qayd etilganini tasdiqlagan. Bir oy avval esa  bu ko‘rsatkich atigi 86 tani tashkil etgan. “Bu miqdor geometrik progressiya bo‘yicha tarqalmoqda”, — degan u. Shu sababli BMT vakili ijtimoiy masofalanish chorasini ko‘rish va barcha ommaviy tadbirlarni bekor qilishni tavsiya etmoqda.\nBundan tashqari, masofaviy ishlash va masofaviy ta’lim imkoniyatlarini joriy qilishni, kafelar, restoranlar, savdo markazlari faoliyatini vaqtincha to‘xtatishni tavsiya qilgan.\n“Ahvol barchaga ma’lum — COVID-19 ayovsiz qotildek mamlakatlar va odamlarga tahdid qilmoqda. Virus hatto yosh va kuchga to‘la bo‘lsangiz ham o‘limga olib kelishi mumkin. Afsuski, shunday holatlar bo‘ladiki, o‘zingizda virus borligini bilmaysiz, lekin uning tashuvchisi va tarqatuvchisiga aylanib qolasiz”, — deb ta’kidlagan BMT vakili va aholini uyda qolishga chaqirgan.\nJons Hopkins ma’lumotlariga ko‘ra, ayni paytda Belarusda 12 208 kishi koronavirusga chalingani tasdiqlangan, shundan 79 nafari vafot etgan, 1193 kishi tuzalgan.\nEslatib o‘tamiz, Belarusda keng qamrovli karantin choralari joriy qilinmagan. Mamlakat chegaralari ochiq, davlat va xususiy kompaniyalar ish faoliyatini davom ettirmoqda. Maktab o‘quvchilariga o‘quv yilini bevosita o‘quv muassasasiga borgan holda davom ettirishga ham ruxsat berilgan.\nBelarus prezidenti Aleksandr Lukashenko, mamlakatda koronavirusga chalinib, vafot etganlarning o‘limiga mazkur infeksiya emas, balki surunkali kasalliklar sabab bo‘lganini aytmoqda.\nMavzuga doir: Rossiya koronavirusni tekshiruvchi test tizimini tanqid qilgan Belarus prezidentiga javob qaytardi", "category": "Dunyo", "title": "BMT vakili koronavirus avj olayotgani sababli Belarus aholisini uyda qolishga chaqirdi", "date": "04/29/2020", "url": "https://daryo.uz/2020/04/29/bmt-vakili-koronavirus-avj-olayotgani-sababli-belarus-aholisini-uyda-qolishga-chaqirdi/"}
{"content": "Mobil bo‘linmalarini Microsoft kompaniyasiga sotib yuborgan Finlyandiyaning Nokia kompaniyasi jamg‘arma tashkil etadi. Jamg‘arma orqali avtomobillarga mo‘ljallangan mobil texnologiyalar va dastur ta’minotlari uchun investitsiya kiritiladi. Bu haqda “ITAR-TASS” xabar berdi.\n\nNokia jamg‘armaga 100 million dollar miqdorida mablag‘ kiritadi. Jamg‘armani Nokia Growth Partners (NGP) kompaniyasi boshqaradi. Bu so‘nggi 10 yillikda Nokia uchun tashkil qilingan NGP kompaniyasining to‘rtinchi jamg‘armasi bo‘ladi. Yangi jamg‘arma tashkil qilinishi munosabati bilan Nokia NGP kompaniyasi boshqaruviga 700 million dollar miqdoridagi mablag‘ni o‘tkazdi.\nNokia HERE kompaniyasining xarita xizmati orqali avtomobillarga mo‘ljallangan mobil texnologiyalar bozorida taqdim etildi.\n“NGP kompaniyasi HERE navigatsion servisidagi mahsulot va xizmatlar bazasini rivojlantirishga qaratilgan loyihalarni moliyalashtirib borish maqsadida HERE bilan hamkorlikda ishlaydi”, — deyiladi Nokia bergan xabarda.\n“Avtomobillar xuddi telefon va planshetlarga o‘xshash mobil texnologiyalar joriy etiladigan yangi platformaga aylanib bormoqda”, — deydi NGP hamkori Pol Asel.\nAvtomobillarga mo‘ljallangan mobil texnologiyalarni rivojlantirish bilan Apple kompaniyasi ham shug‘ullanmoqda. 2014-yilning martida Apple korporatsiyasi multimediya va kommunikatsiya imkoniyatlarini ta’minlovchi CarPlay servisini taqdim qildi. CarPlay bilan ta’minlangan birinchi avtomobillar joriy yilning o‘zidayoq savdoga chiqishi mumkin.", "category": "Texnologiyalar", "title": "Nokia avtomobillar uchun mo‘ljallangan mobil texnologiyalarga 100 mln dollar investitsiya kiritadi", "date": "05/06/2014", "url": "https://daryo.uz/2014/05/06/nokia-avtomobillar-uchun-moljallangan-mobil-texnologiyalarga-100-mln-dollar-investitsiya-kiritadi/"}
{"content": "O‘zbekiston Savdo-sanoat palatasi Amerikadagi maxsus amaliyot stajirovka dasturi (SABIT) davomida AQShda 3 haftalik stajirovka uchun nomzodlarni tanlash boshlaganini ma’lum qildi, deb xabar berdi Spot.\n\nSaralashda ishtirok etish uchun kerak bo‘ladigan hujjatlar:\nSaralashdan o‘tgan ishtirokchilar mezbon tomonidan AQSh borish-kelish aviachiptalari, mehmonxonada yashash, keng qamrovli o‘quv dasturi, tarjima xizmatlari, tibbiy sug‘urta va ovqatlanish xarajatlari hamda qo‘shimcha xarajatlarni qoplash uchun stipendiya bilan ta’minlanadi. Viza xarajatlarini esa ishtirokchi tomon to‘laydi.\nSaralash bosqichida ishtirok etuvchilarga qo‘yiladigan asosiy talablar:", "category": "Mahalliy", "title": "O‘zbekiston IT-mutaxassislari AQShda stajirovka o‘tashga taklif qilinmoqda", "date": "03/27/2018", "url": "https://daryo.uz/2018/03/27/ozbekiston-mutaxassislari-aqshda-stajirovka-otashga-taklif-qilinmoqda/"}
{"content": "AQSh va Yaponiya quruqlikdagi kuchlarining jangovar otishmalar va yerdagi operatsiyalarini ishlab chiqish bo‘yicha o‘quv mashg‘ulotlari  Yaponiya shimolidagi Xokkaydo orolining Titose shahrida boshlandi, deb xabar bermoqda “TASS”.\n\n7-noyabrgacha davom etadigan manyovrlarda ikkala tarafdan 1,8 mingga yaqin kishi ishtirok etadi.\nUshbu o‘quv mashg‘ulotining o‘ziga xos tarafi shundaki, Amerika qurolli kuchlari dengiz orqali ularda qatnashishi uchun jangovar vertolyotlarni zudlik bilan yetkazib berdi. So‘ng, ularni tezda yig‘ib, poligonga yetkazdi.\nMashg‘ulotlarning bir bosqichida yapon armiyasi bo‘linmalari amerikaliklarning havodan ko‘rsatgan yordami bilan hujum hamda mudofaa qilish mashqlarini o‘tkazadi.\nRossiya chegarasi yaqinidagi Xokkaydo orolida Yaponiyada quruqlikdagi kuchlarning tank va artilleriya bilan o‘tkaziladigan manyovrlari uchun mo‘ljallangan eng yirik poligonlari joylashgan.", "category": "Dunyo", "title": "AQSh va Yaponiyaning 2 mingga yaqin harbiysi Xokkaydodagi harbiy mashg‘ulotda ishtirok etadi", "date": "10/27/2014", "url": "https://daryo.uz/2014/10/27/aqsh-va-yaponiyaning-2-mingga-yaqin-harbiysi-xokkaydodagi-harbiy-mashgulotda-ishtirok-etadi/"}
{"content": "“Real” yetakchisi Krishtianu Ronaldu Nike kompaniyasi bilan sobiq basketbolchi — Maykl Jordan davridan buyon eng yirik shartnoma imzolaydi. Bu haqda “Korresdondent.net” xabar bermoqda.\n\nAyni vaqtda kelishuvning moliyaviy shartlari haqida rasmiy ma’lumotlar yo‘q, ammo norasmiy xabarlarga ko‘ra, Nike portugaliyalik 31 yoshli futbolchiga “Real”da olayotgani kabi yiliga 24 million yevro to‘laydi.\nShu tariqa, ushbu shartnoma 1984-yilda Maykl Jordan bilan imzolangan kelishuvdan so‘ng eng yirigi bo‘ladi.\nEslatib o‘tamiz, bir necha kun avval “Real” Ronaldu bilan kelishuvini 2021-yilgacha uzaytirgandi.", "category": "Sport", "title": "Ronaldu Nike bilan Maykl Jordan davridan buyon eng yirik shartnoma imzolaydi", "date": "11/09/2016", "url": "https://daryo.uz/2016/11/09/ronaldu-nike-bilan-maykl-jordan-davridan-buyon-eng-yirik-shartnoma-imzolaydi/"}
{"content": "BitTorrent torrent-treker egasi va TRON kriptovalyutasi asoschisi Jastin San yeBay auksionida Uorren Baffet bilan tushlik qilish huquqi g‘olibi bo‘ldi. Bu haqda “RBK” xabar berdi.\n\n“Men, shuningdek, blokcheyn industriya yetakchilarini ham investitsiya titani bilan uchrashishga chaqiraman. Umid qilamanki, bu barchaga foyda keltiradi”, — degan San o‘zining Twitter’dagi sahifasida.\nBaffet va uning sherigi Charlz Manger bir necha marta kriptovalyutalarni tanqid qilgan. Jumladan, CNBCga bergan federal intervyuda Baffet bitkoinning haqiqiy qiymati yo‘qligini aytgan va bundan narsalar “firibgarlarni jalb qilishi”ni qo‘shimcha qilgan. Berkshire Hathaway aksiyadorlar yillik yig‘ilishida Baffet bu kriptovalyutani “sarob” deb atagan.\nIntervyuda, Baffet, shuningdek, bitkoin asosidagi blokcheyn texnologiyasini muhim hisoblashini, biroq uning muvaffaqiyati kriptovalyutaga bog‘liq emasligini ta’kidlagan.\nBaffet San va uning do‘stlari bilan uchrashuvni kutayotganini aytgan. TRON kriptovalyutasi asoschisi investitsion doiralar aksariyat hollarda o‘z fikrini o‘zgartirishini ta’kidlagan. “Investitsion imkoniyatlar ko‘pchilik odamlar texnologiyaga yetarlich baho bermagan paytda yaxshidir”, — degan u.\n“Men Baffet bilan kutilayotgan tushlikni o‘zaro hamjihatlik va o‘sishga yordam beruvchi imkoniyati deb qarayapman”, — deb yozgan San o‘zining blogida. U hatto eng muvaffaqiyatli investorlardan biri ham  “to‘lqinni qo‘lday boy berishi” mumkinligini qayd etdi va Kraft Foods bilan shartoma omadsiz bo‘lganini  va kompaniya salohiyatini Amazon, Alphabet va Apple kompaniyalari kabi yuzaga chiqara olmaganini tan olgan.", "category": "Dunyo", "title": "BitTorrent egasi Uorren Baffet bilan tushlik qilishni 4,57 million dollarga sotib oldi", "date": "06/04/2019", "url": "https://daryo.uz/2019/06/04/bittorrent-egasi-uorren-baffet-bilan-tushlik-qilishni-457-million-dollarga-sotib-oldi/"}
{"content": "Chechenistonlik 60 nafar chet tili o‘qituvchilari Teacher Training Courses til dasturi doirasida ingliz tili bo‘yicha malakalarini oshirdi. Bu haqda “AiF” xabar bermoqda.\n\nChecheniston rahbari Ramzan Qodirovning ko‘rsatmasiga muvofiq, respublika Fan va ta’lim vazirligi “Nutq”, “O‘qish, yozma nutq”, “Lug‘at zaxirasi”, “Grammatika” va boshqa shu kabi yo‘nalishlar bo‘yicha chechen pedagoglari uchun ikki haftalik o‘quvni tashkil etdi.\nQayd etishlaricha, 2020-yilga borib maktablarda chet tilidan imtihon olish majburiy tartibda amalga oshiriladi, shu sababdan chet tili o‘qituvchilarining malaka va ko‘nikmalarini oshirib borish Checheniston Fan va ta’lim vazirligining asosiy faoliyat yo‘nalishlaridan biri bo‘lib turibdi.", "category": "Dunyo", "title": "Ramzan Qodirov chechenistonlik 60 o‘qituvchini Oksford va Kembrijga o‘qishga yubordi", "date": "09/09/2015", "url": "https://daryo.uz/2015/09/09/ramzan-qodirov-chechenistonlik-60-oqituvchini-oksford-va-kembrijga-oqishga-yubordi/"}
{"content": "O‘zbekiston Prezidenti Shavkat Mirziyoyev Ozarbayjon prezidenti Ilhom Aliyevga hamdardlik bildirdi. Bu haqda Prezident matbuot xizmati xabar bermoqda.\n\n2-mart kuni erta tongda Ozarbayjon poytaxti Bokudagi Respublika narkologiya markazida yong‘in kelib chiqqan, baxtsiz hodisa oqibatida kamida 25 kishi halok bo‘lgan edi.\n“O‘zbekiston Prezidenti Shavkat Mirziyoyev 2-mart kuni Ozarbayjon prezidenti Ilhom Aliyev va qardosh Ozarbayjon xalqiga Boku shahrida ro‘y bergan yong‘in natijasida ko‘plab odamlarning hayotdan ko‘z yumgani munosabati bilan samimiy hamdardlik bildirdi”, — deyiladi Prezident matbuot xizmati axborotida.", "category": "Mahalliy", "title": "Shavkat Mirziyoyev Bokudagi halokatli yong‘in munosabati bilan Ozarbayjonga hamdardlik bildirdi", "date": "03/03/2018", "url": "https://daryo.uz/2018/03/03/shavkat-mirziyoyev-bokudagi-halokatli-yongin-munosabati-bilan-ozarbayjonga-hamdardlik-bildirdi/"}
{"content": "Normativ-huquqiy hujjatlar muhokamasi portalida Prezidentning Inson huquqlari bo‘yicha O‘zbekiston Respublikasi milliy strategiyasini tasdiqlash to‘g‘risidagi qarori loyihasi joylashtirildi.\n\nHujjat bilan Inson huquqlari bo‘yicha O‘zbekiston Respublikasining milliy strategiyasi, uni amalga oshirish bo‘yicha “Yo‘l xaritasi” tasdiqlanishi ko‘zda tutilgan.\nInson huquqlari bo‘yicha Milliy markaz tomonidan tayyorlangan strategiyaning asosiy yo‘nalishlari quyidagilardan iborat:\nMamlakatni ijtimoiy-iqtisodiy rivojlantirishning ustuvor yo‘nalishlarini, umume’tirof etilgan xalqaro standartlar hamda O‘zbekiston Respublikasining inson huquqlari sohasidagi majburiyatlarini hisobga olgan holda qonunchilikni takomillashtirish;\n2030-yilgacha bo‘lgan davrda O‘zbekistonning Barqaror rivojlanish maqsadlariga erishishda parlament va fuqarolik jamiyati institutlarining rolini oshirish, qonun ustuvorligini mustahkamlash, milliy qonunchilik va huquqni qo‘llash amaliyotini inson huquqlari bo‘yicha xalqaro majburiyatlarga muvofiqlashtirish;\nO‘zbekiston Respublikasining inson huquqlari va erkinliklari sohasidagi xalqaro reytinglar va indekslar (qonun ustuvorligi, norma ijodkorligining sifati, hukumat faoliyatining samaradorligi, so‘z va axborot erkinligi, jinoyatchilik va korrupsiyaga qarshi kurash, biznesni olib borish shart-sharoitlari, global raqobatbardoshlik, innovatsiyaviy rivojlanish va boshqalar) bo‘yicha dunyoning 50 yetakchi mamlakatlari qatoriga kirishi;\nInson huquqlarini himoya qilish milliy institutlarini mustahkamlash, inson huquqlari bo‘yicha davlat siyosatini monitoring qilish va baholash milliy tizimini yana-da rivojlantirish va mustahkamlash, aholining huquqiy ongi va huquqiy madaniyatini oshirish, jamiyatda inson huquqlari madaniyatini shakllantirish;\nFuqarolarning shaxsiy, siyosiy, iqtisodiy, ijtimoiy va madaniy huquqlarini himoya qilishda davlat hokimiyati va boshqaruvi organlari, fuqarolik jamiyati institutlari, ommaviy axborot vositalari hamda xususiy sektor faoliyati va o‘zaro hamkorligining samaradorligini oshirish;\nJinoyatchilikni, ayniqsa odam savdosi, korrupsiya, uyushgan va transmilliy jinoyatchilikni oldini olish va bu illatlarga qarshi kurashish, shuningdek, ushlab turilganlar, qamoqqa olinganlar va mahkumlarni saqlash joylari tizimida odil sudlovga va inson huquqlariga rioya etilishini ta’minlash;\nAholining zaif qatlamlarining huquqlarini himoya qilishni ta’minlash, davlat va jamiyatning alohida himoyasiga muhtoj bo‘lgan shaxslarni, shu jumladan O‘zbekiston Respublikasi fuqarosi bo‘lmaganlarni ijtimoiy qo‘llab-quvvatlash hamda ularga xizmatlar sifatini oshirish;\nDin, so‘z va fikr erkinligi, ma’lumot olish, kamsitishlarga yo‘l qo‘ymaslik, gender tenglikni ta’minlash, barchaning sifatli ta’lim va tibbiy xizmatlardan foydalanish imkoniyatlari, keksa odamlarning ijtimoiy integratsiyasi, bolalar va yoshlar, ayollar huquqlarini himoya qilish sohalaridagi huquqni qo‘llash amaliyotini takomillashtirish;\nOila institutini, onalik, otalik va bolalikni himoya qilish, oiladagi zo‘ravonlikning oldini olish va unga qarshi kurashishni huquqiy, ijtimoiy-iqtisodiy va boshqa jihatdan qo‘llab-quvvatlash darajasini oshirish;\nInsonning iqtisodiy huquqlarini ta’minlash, xususiy mulkchilikni rivojlantirish, raqobatbardosh bozorlarni yaratish va biznes yuritish uchun teng sharoitlar yaratish, davlat-xususiy sherikchilik aloqalarini rivojlantirish;\nTa’limning sifati va barcha darajadagi qamrovini oshirish, uzluksiz ta’lim tizimini rivojlantirish, iqtisodiyot ehtiyojlaridan kelib chiqqan holda o‘quv tizimining moslashuvchanligini ta’minlash;\nInson huquqlari sohasida axborot-ma’rifiy va ta’lim faoliyatining sifati va manzilligini yaxshilash, aholining huquqiy savodhonligini va inson huquqlari madaniyatini oshirish;\nDavlatlararo munosabatlarni, xalqaro, xorijiy va nohukumat tashkilotlar bilan o‘zaro hamkorlik va aloqalarni uyg‘unlashtirish, inson huquqlari bo‘yicha xalqaro shartnomaviy organlarning tavsiyalarini sifatli va o‘z vaqtida bajarish uchun innovatsion tamoyillarni joriy etish;\nO‘zbekiston Respublikasining BMTning Inson huquqlari bo‘yicha kengashi a’zoligiga saylanishini ta’minlashga qaratilgan chora-tadbirlar kompleksini amalga oshirish.", "category": "Mahalliy", "title": "Inson huquqlari bo‘yicha O‘zbekiston milliy strategiyasi muhokama uchun e’lon qilindi", "date": "02/03/2020", "url": "https://daryo.uz/2020/02/03/inson-huquqlari-boyicha-ozbekiston-milliy-strategiyasi-muhokama-uchun-elon-qilindi/"}
{"content": "Hukumat farmoyishiga asosan hududlarda Bosh vazirning tadbirkorlar murojaatlarini ko‘rib chiqish qabulxonalari mudirlari vazifasini bajaruvchilar tayinlandi. Bu haqda “Huquqiy axborot” kanali ma’lum qildi.\n\nUlar quyidagilardan iborat:\nRinat Aytmuratov — Qoraqalpog‘iston Respublikasi;\nAsrorbek Arabboyev — Andijon viloyati;\nRahmatullo Rahmatov — Buxoro viloyati;\nAbduboqi G‘ozibekov —– Jizzax viloyati;\nMurodulla Eshnazarov — Qashqadaryo viloyati;\nDilshod Shakarov — Navoiy viloyati;\nFarhod Madraximov — Namangan viloyati;\nAkmal Turobov — Samarqand viloyati;\nUmidjon Rasulov — Sirdaryo viloyati;\nAbdimo‘min Raxmonov — Surxondaryo viloyati;\nQahramon Abilov — Toshkent viloyati;\nIbrohim Turgunov — Farg‘ona viloyati;\nAnvarbek Navruzov — Xorazm viloyati;\nOtabek Yaminov —Toshkent shahri.", "category": "Mahalliy", "title": "Bosh vazirning tadbirkorlar murojaatlarini ko‘rib chiqish qabulxonalari mudirlari vazifasini bajaruvchilar tayinlandi", "date": "06/07/2019", "url": "https://daryo.uz/2019/06/07/bosh-vazirning-tadbirkorlar-murojaatlarini-korib-chiqish-qabulxonalari-mudirlari-vazifasini-bajaruvchilar-tayinlandi/"}
{"content": "Urganch davlat universitetida o‘quv muassasasini boshqarishning ko‘p funksionalli tizimi ishga tushirildi. Uni “elektron universitet” deb atashdi. Bu haqda Uzbekistan Today xabar berdi.\n\nMa’lum bo‘lishicha, tizimning dasturiy ta’minoti muassasa mutaxassislari tomonidan ishlab chiqilgan. U hujjatlashtirish ishlarining elektron shaklda amalga oshirilishiga asoslangan. Bu nafaqat axborot almashinuvi va ma’lumotlarni qayta ishlash jarayonini tezlashtiradi, balki iqtisodiy jihatdan samarali bo‘lib, ancha mablag‘ni tejaydi, deyiladi xabarda.\nBoshqaruvning avtomatlashtirilgan tizimi o‘quv darslarini taqsimlash, xodimlar ish haqini hisoblash, talabalar haqidagi ma’lumotlarning elektron bazasi kabi alohida o‘nta moduldan iborat.\nBundan tashqari, tizimda abituriyentlardan hujjatlarni onlayn rejimida qabul qilib olish bo‘yicha dastur ham mavjud.\nUniversitet talabalari va o‘qituvchilarining bilim darajasini baholash reyting tizimi yordamida esa har bir talabaning darajasi avtomatik ravishda aniqlanadi. U talabalar bilimini onlayn tizimida sinovdan o‘tkazish imkonini ham beradi.\nXabarda keltirilishicha, elektron universitetga o‘quv muassasasi psixologi vazifasining bir qismi ham yuklatildi. Har semestrda talabalar dasturning elektron ijtimoiy so‘rovlarida ishtirok etib, o‘qituvchilar va talabalarga nisbatan fikrlarini bildiradi.", "category": "Mahalliy", "title": "Xorazm viloyatida elektron universitet yaratildi", "date": "12/25/2013", "url": "https://daryo.uz/2013/12/25/xorazm-viloyatida-elektron-universitet-yaratildi/"}
{"content": "Amerikaning keng turdagi elektron qurilmalar va kompyuter qismlarini ishlab chiqaruvchi Intel korporatsiyasi o‘zining kiberxavfsizlik sohasidagi biznesini sotish imkoniyatini ko‘rib chiqmoqda, deb yozadi “Vedomosti”.\n\nFinancial Times xabariga ko‘ra, korporatsiya avvalroq McAfee sifatida taniqli bo‘lgan Intel Security bo‘linmasini sotish imkoniyati yuzasidan o‘z bankirlari bilan muzokaralar olib bormoqda. Intel McAfee’ni 2011-yilda 7,7 milliard dollarga xarid qilgan edi.\nKorporatsiyaning o‘zi bu borada izoh berganicha yo‘q. Aprel oyida Intel o‘z biznesini data-markaz va internet-qurilmalar uchun mikrochiplar ishlab chiqarishga yo‘naltirishi hamda shaxsiy kompyuterlar uchun mikrochiplardan asta-sekinlik bilan voz kechishi sababli butun dunyo bo‘ylab 12 ming xodimini qisqartirishni rejalashtirayotganini aytgan edi.", "category": "Texnologiyalar", "title": "OAV: Intel o‘zining kiberxavfsizlik sohasidagi biznesini sotmoqchi", "date": "06/27/2016", "url": "https://daryo.uz/2016/06/27/oav-intel-ozining-kiberxavfsizlik-sohasidagi-biznesini-sotmoqchi/"}
{"content": "Aholini sifatli ichimlik suvi bilan ta’minlash, aholi punktlaridagi kanalizatsiya tarmog‘i tizimlari va tozalash inshootlarini tubdan rekonstruksiya qilishga jiddiy ahamiyat berilmoqda. Bu borada Surxondaryo viloyatida ham salmoqli ishlar amalga oshirilmoqda, deydi O‘zA.\n\n2013-yili vohada ana shu maqsadlar uchun 21 milliard so‘mdan ortiq mablag‘ sarflandi. Viloyat “Suvoqova” ishlab chiqarish boshqarmasi boshlig‘i o‘rinbosari Abdumannon Zokirovning ta’kidlashicha, bu sohada amalga oshirilgan ishlar natijasida viloyat aholisining sifatli ichimlik suvi bilan ta’minlanish darajasi 87,7 foizga yetkazish imkonini beradi.\nSurxondaryo viloyatining suv ta’minoti va sanitariyasi loyihasi doirasida 431,7 kilometrlik quvurlar yotqizilib, 89 aholi punktida istiqomat qilayotgan 240 mingga yaqin kishining suv ta’minoti yaxshilandi.\nJoriy yilda bu ishlar yangi bosqichda davom ettirilmoqda, Xo‘jamayxona bulog‘idan Boysun tumanini shifobaxsh suv bilan ta’minlash rejalashtirilgan. Tumanlardagi 28 aholi punktida ichimlik suvi ta’minotini tubdan yaxshilab, yangi barpo etilayotgan 25 namunaviy loyihalar asosidagi zamonaviy massivlarga suv quvurlari o‘tkazish mo‘ljallanayotir.", "category": "Mahalliy", "title": "Surxondaryoda suv ta’minotiga 21 milliard so‘m sarflandi", "date": "01/22/2014", "url": "https://daryo.uz/2014/01/22/surxondaryoda-suv-taminotiga-21-milliard-som-sarflandi/"}
{"content": "Beeline aloqa operatori Facebook’dagi hamjamiyatida “Romantika” tanlovini o‘tkazmoqda. Bu haqda Beeline matbuot xizmati xabar berdi.\n\n10-fevral 14:00 gacha Beeline Uzbekistan foydalanuvchilari o‘z umr yo‘ldoshi ismi oldiga @ belgisini qo‘yib, uni belgilagan holda sharh qoldirishlari mumkin. O‘z yozuvi ostida eng ko‘p “Layk” (“Menga ma’qul”) belgisini to‘plagan ishtirokchi 14-fevral kuni International Hotel Tashkent mehmonxonasining Allegro restoranida bo‘lib o‘tadigan go‘zal romantik kechaga ikki kishilik taklifnomani qo‘lga kiritadi.\n“Bizning onlayn loyihalarimizning o‘ziga xos xususiyati ularning ochiq-oydinligidadir. International Hotel Tashkent bilan birgalikdagi yangi tanlov buni yana bir bor tasdiqlaydi, — deb izoh berdi kompaniyaning Jamoatchilik bilan aloqa xizmati rahbari Oraz Abdurazakov.— Sovuq qish kunlarida barcha ishtirokchilarimizga romantik kayfiyat va tanlovda g‘olib bo‘lishni tilaymiz”.\nEslatib o‘tamiz, Beeline Uzbekistan sahifasi Markaziy Osiyodagi eng yirik Facebook uyushmasi hisoblanib, o‘zida 130 000 dan ortiq kishini jamlagan.", "category": "Texnologiyalar", "title": "Beeline “Romantika” tanlovini e’lon qildi", "date": "02/03/2014", "url": "https://daryo.uz/2014/02/03/beeline-romantika-tanlovini-elon-qildi/"}
{"content": "Joriy yilning 5—7-oktabr kunlari Toshkent viloyatining “Layner” tog‘-kurort majmuasida “Nur terapiyasining zamonaviy yutuqlari va uning Markaziy Osiyodagi istiqbollari” bo‘yicha Markaziy Osiyo radioonkologiya kongressi o‘tkaziladi. Bu haqda O‘zA xabar berdi.\n\nUnda O‘zbekiston, Germaniya, Rossiya, Gruziya, Qozog‘iston, Qirg‘iziston, Tojikiston, Turkmaniston nur terapiyasi, radioonkologiya sohasi bo‘yicha yetakchi mutaxassislari ishtirok etishi kutilmoqda.\nXorijlik mutaxassislar Respublika ixtisoslashtirilgan onkologiya va radiologiya ilmiy-amaliy tibbiyot markazida bo‘lib, bu yerdagi nur terapiyasi amaliyoti bilan yaqindan tanishadi. Sog‘liqni saqlash vazirligi va Toshkent shahar hokimiyatida o‘tkaziladigan uchrashuvlarda O‘zbekiston va Germaniya o‘rtasida soha bo‘yicha o‘zaro hamkorlik masalalari muhokama qilinadi.\nUshbu tadbir doirasida ko‘rgazma, xalqaro kompaniya va ishlab chiqaruvchilar bilan uchrashuvlar tashkil etilishi ko‘zda tutilgan.", "category": "Mahalliy", "title": "Toshkent viloyatida 5—7-oktabr kunlari Markaziy Osiyo radioonkologiya kongressi bo‘lib o‘tadi", "date": "10/05/2018", "url": "https://daryo.uz/2018/10/05/toshkent-viloyatida-5-7-oktabr-kunlari-markaziy-osiyo-radioonkologiya-kongressi-bolib-otadi/"}
{"content": "Andijon viloyatining Izboskan tumanidagi “Tillaboyev oltin dalasi” fermer xo‘jaligi dalalarida g‘o‘zadan oppoq paxtalar ko‘rindi. Bu haqda viloyat qishloq xo‘jaligi boshqarmasiga tayanib “Daryo” muxbiri xabar bermoqda.\n\nFermer xo‘jaligi rahbari Kozimjon Mamadaliyevning aytishicha, joriy yilning 8-mart kuni xo‘jalikning 39,1 gektar maydoniga chigitning “Andijon-36” navi egatga plyonka asosida ekilgan. 18-mart sanasida chigitlar unib chiqqan bo‘lsa, 28-mayda gul ko‘rsatgan. 7-iyun kunidan boshlab esa ko‘saklar paydo bo‘lgan. Hozir g‘o‘za poyasida o‘rtacha 17—18 donadan ko‘sak bor.\nBoshqarmaning ma’lum qilishicha, joriy yilda g‘o‘zadan oppoq paxtalar o‘tgan yilga nisbatan 15 kun oldin ochilgan. 2018-yil iyul oyining so‘nggi kunlarida Shahrixon tumanidagi “Qashqar diyori” fermer xo‘jaligi dalalarida paxta ochilgandi.", "category": "Mahalliy", "title": "Izboskanlik fermerning dalasida paxta ochildi", "date": "07/12/2019", "url": "https://daryo.uz/2019/07/12/izboskanlik-fermerning-dalasida-paxta-ochildi/"}
{"content": "O‘zbekiston Respublikasi Bosh vaziri o‘rinbosari T. Norboyeva boshchiligidagi delegatsiya Jenevadagi Xalqaro 107-mehnat konferensiyasi ishida ishtirok etmoqda, deb yozadi O‘zA.\n\nKonferensiyada ijtimoiy muloqot va mehnat bozoridagi gender tengligi kabi mehnat sohasidagi dolzarb masalalar muhokama qilinadi.\nO‘zbekistonda aholi uchun loyiq mehnat sharoitlarini yaratish bo‘yicha keskin choralar amalga oshirilmoqda. Shuningdek, Xalqaro mehnat tashkiloti bilan ijtimoiy mehnat munosabatlari sohasida ijobiy ish tajribasi to‘planganligi to‘g‘risida o‘zbek delegatsiyasi a’zolari ma’lum qiladi.", "category": "Mahalliy", "title": "O‘zbekiston delegatsiyasi Jenevadagi 107-mehnat konferensiyasida ishtirok etmoqda", "date": "05/28/2018", "url": "https://daryo.uz/2018/05/28/ozbekiston-delegatsiyasi-jenevadagi-107-mehnat-konferensiyasida-ishtirok-etmoqda/"}
{"content": "2017-yilning sentabr oyida Qoraqalpog‘iston Respublikasi Nukus shahri, To‘rtko‘l, Amudaryo, Taxtako‘pir va Mo‘ynoq tumanlarida yashovchi 21 nafar nogiron va yoshi ulug‘ keksalarning xonadonlariga borilib, olib yuruvchi mobil qurilmasi yordamida pasportga tushirildi va tayyor pasportlar topshirildi, deb xabar berdi “KRuz.uz”.\n\nQoraqalpog‘iston Respublikasi aholisining 1 228 333 nafar fuqarosi biometrik pasport olishi lozim bo‘lib, hozirgi kunga qadar 1 033 274 nafariga biometrik pasport berilgan. Bu esa biometrik pasport olishi kerak bo‘lgan aholining 84,12 % tashkil etadi. Kelgusida belgilangan rejani bajarish uchun 195 059 nafar aholiga biometrik pasport berilishi kerak.\n\nPasportlarni tarqatish va fuqarolarni biometrik pasportni olishga jalb etish maqsadida SMS xabar orqali, hududiy profilaktika inspektorlari va mahalla vakillari hamkorligida pasport bo‘linmasiga jalb qilish choralari ko‘rilmoqda.\n\n\n\n\n\n\n", "category": "Mahalliy", "title": "Qoraqalpog‘istonda 21 nafar nogiron va yoshi ulug‘ keksalarning xonadonlariga borilib, pasportga tushirildi va tayyor pasportlar topshirildi (foto)", "date": "09/30/2017", "url": "https://daryo.uz/2017/09/30/qoraqalpogistonda-21-nafar-nogiron-va-yoshi-ulug-keksalarning-xonadonlariga-borilib-pasportga-tushirildi-va-tayyor-pasportlar-topshirildi-foto/"}
{"content": "Toshkentning “Paxtakor” klubini o‘tgan mavsumda vaqtinchalik boshqarib kelgan mutaxassis Murod Ismoilov jamoaning to‘laqonli bosh murabbiyi etib tayinlandi. Bu haqda klub rasmiy sayti xabar tarqatmoqda.\n\nMurod Ismoilov. Foto: nav.uz\nManbaning ma’lum qilishicha, 27-dekabr kuni bo‘lib o‘tgan klub aksiyadorlari yig‘ilishidan keyin shunday qarorga kelingan. Shartnomaning qancha muddatga tuzilgani borasida aniq ma’lumotlar berilmagan.\nEslatib o‘tamiz, Murod Ismoilov boshchiligida “Paxtakor” to‘rt yillik tanaffusdan keyin yana O‘zbekiston chempioni degan unvon bilan taqdirlangandi.\nManba: www.stadion.uz", "category": "Sport", "title": "Murod Ismoilov rasman “Paxtakor” bosh murabbiyiga aylandi", "date": "12/27/2012", "url": "https://daryo.uz/2012/12/27/pakhtakor/"}
{"content": "Amerika kinoakademiyasi 2016-yilgi “Oskar” mukofotiga “Eng yaxshi maxsus effektlar” yo‘nalishida da’vogar bo‘lgan 20 ta nomzoddan iborat ro‘yxatni e’lon qildi, deya xabar bermoqda “Gazeta.ru”.\n\nUlar orasida “Qasoskorlar: Altron erasi”, “Chumoli odam”, “Kelajak o‘lkasi”, “Yulduzlar jangi: Kuchning uyg‘onishi”, “Yura davri olami”, “Marslik”, “Terminator-5”, “Telba Maks: Qahr yo‘li” va boshqalar bor.\n88-“Oskar” mukofoti uchun barcha nomzodlar yakuniy ro‘yxati 2016-yil 14-yanvarda e’lon qilinadi.", "category": "Madaniyat", "title": "“Yulduzlar jangi” va “Yura davri olami” maxsus effektlar bo‘yicha “Oskar”ga da’vogarlik qilmoqda", "date": "12/09/2015", "url": "https://daryo.uz/2015/12/09/yulduz-janglari-va-yura-davri-olami-maxsus-effektlar-boyicha-oskarga-davogarlik-qilmoqda/"}
{"content": "Londondagi Madam Tyusso muzeyi xodimlari Anjelina Joli va Bred Pittning ajrashayotgani haqidagi xabarlardan keyin, ularning mum haykallarini bir-biridan uzoqlashtirib qo‘ydi. Ularning o‘rtasiga aktyor Robert Pattinsonning haykalini joylashtirishdi. Muzeydagi bunday o‘zgarishlar aks etgan suratlarni muzey ishchilari Twitter’ga joyladi.\n\n“Bunday kutilmagan yangiliklardan keyin, biz Joli va Pittning haykallarini ajratib qo‘yganimizni tasdiqlaymiz”, — deyiladi muzey xabarida.\n\n\nAktyorlarning mum haykallari Madam Tyusso muzeyida 2013-yilda paydo bo‘lgan. Ularning har biri alohida yasalgan — haykallar bir-biriga birikmagan, shunchaki yonma-yon turgan.", "category": "Madaniyat", "title": "Madam Tyusso muzeyi Joli va Pittning mum haykallarini bir-biridan ajratib qo‘ydi (foto)", "date": "09/22/2016", "url": "https://daryo.uz/2016/09/22/madam-tyusso-muzeyi-joli-va-pittning-mum-haykallarini-bir-biridan-ajratib-qoydi-foto/"}
{"content": "Futbol bo‘yicha Angliya kubogining 1/8 final bosqichi doirasida 5 ta o‘yin bo‘lib o‘tdi. Unga ko‘ra, 4 uchrashuvda g‘olib aniqlangan bo‘lsa, 1 ta uchrashuv durang bilan nihoyasiga yetgani uchun qaytadan o‘tkaziladi.\n\nLondonning “Chelsi” jamoasi “Vulverxempton” mehmoni bo‘lib, qiyinchiliksiz g‘alaba qozondi. Pedro va Diyego Kosta tomonidan urilgan gollar londonliklarni keyingi bosqichga olib chiqdi.\n\n“Manchester Siti” jamoasi quyi liga vakili “Haddersfild” klubi mehmoni bo‘lib, ortga g‘alaba bilan qayta bilmadi. Xosep Gvardiola shogirdlari endilikda bu jamoa bilan qaytadan o‘yin o‘tkazadi.\n\nAmaldagi Angliya chempioni “Lester Siti” esa quyi liga vakili “Milluoll” mehmoni bo‘lib alamli mag‘lubiyatga uchradi. Uchrashuv taqdirini o‘yinning 90-daqiqasida kiritilgan yagona gol hal qildi.\nAngliya kubogi\n1/8 final\n18-fevral, shanba\n“Vulverxempton” — “Chelsi” 0:2\nGollar: Pedro, 65 (0:1). Diyego Kosta, 89 (0:2)\n“Milluoll” — “Lester” 1:0\nGol: S.Cummings, 90 (1:0).\nChetlatish: J.Kuper, 67 (M).\n“Byornli” — “Linkoln Siti” 0:1\nGol: S.Ragget, 89 (0:1).\n“Midlsbro” — “Oksford Yunayted” 3:2\nGollar: G. Ledbitter, 26 (1:0). R. Gested, 34 (2:0). C. Maguair, 64 (2:1). A. Martines, 65 (2:2). K. Stuani, 86 (3:2).\n“Haddersfild” — “Manchester Siti” 0:0\nBugun, 19-fevral yakshanba kuni yana 2 ta o‘yin — “Blekbern” — “Manchester Yunayted” hamda “Fulxem” — “Tottenhem” jamoalari o‘rtasida bo‘lib o‘tadi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Sport", "title": "Angliya kubogi. “Chelsi” keyingi bosqichda, “Lester”dan navbatdagi mag‘lubiyat, “Manchester Siti” quyi liga klubini mag‘lub eta olmadi", "date": "02/19/2017", "url": "https://daryo.uz/2017/02/19/angliya-kubogi-chelsi-keyingi-bosqichda-lesterdan-nabatdagi-maglubiyat-manchester-siti-quyi-liga-klubini-maglub-eta-olmadi/"}
{"content": "Amerikaning JetBlue aviakompaniyasiga tegishli samolyot Kaliforniya shtatining Long-Bich shahridagi aeroportga majburan qo‘ndi. Bunga dvigateldagi muammo sabab bo‘ldi. “ITAR-TASS”ning AQSh OAVlariga tayanib xabar berishicha, natijada to‘rt kishi jabrlangan.\n\nBortida 142 yo‘lovchi va besh nafar ekipaj a’zosi bo‘lgan Airbus A320 Long-Bichdan Ostin (Texas shtati) shahriga parvoz qilayotgan bo‘lgan.\nSamolyot yerdan ko‘tarilishi bilan kapitan bortda dvigatellardan biri bilan bog‘liq muammo tufayli favqulodda holat yuzaga kelganini e’lon qildi va bir necha daqiqadan so‘ng samolyot parvoz amalga oshirilgan aeroportga qaytib qo‘ndi.\nHavo kemasi bortida bo‘lgan yo‘lovchilar puflab shishirilgan ko‘chma zina orqali evakuatsiya qilindi. Ayni paytda samolyot texnik ko‘rikdan o‘tkazilmoqda.\nNashrning ta’kidlashicha, layner bortida Twilight (“Sumerki”) filmlaridagi roli bilan taniqli bo‘lgan aktyor Jekson Retboun ham bo‘lgan.", "category": "Dunyo", "title": "AQShda yo‘lovchi samolyoti majburan qo‘nishi tufayli to‘rt kishi jabrlandi", "date": "09/19/2014", "url": "https://daryo.uz/2014/09/19/aqshda-yolovchi-samolyoti-majburan-qonishi-tufayli-tort-kishi-jabrlandi/"}
{"content": "Yaqinda Forbes nashri milliarderlar safi kengayganini ma’lum qildi. Bu Instagram ijtimoiy tarmog‘i asoschilaridan biri va bosh direktori Kevin Sistrom bo‘ldi. 32 yoshli tijoratchi 1,1 milliard dollar boylikka ega.\n\nShu munosabat bilan “RBK” uning yo‘lini yodga oldi.\nSistromning asosiy aktivi Facebook korporatsiyasidagi minoritar aksiyalar paketidir. Bir necha kun muqaddam Facebook kotirovkalari tarixiy maksimumga yetib, bitta qimmatbaho qog‘oz 127 dollarga baholana boshlagani bois Sistrom milliarderlar davrasiga qo‘shildi. Sistromning Facebook’dagi ulushi sir tutiladi, lekin, kompaniyaning bozor qiymatidan kelib chiqsa, bu ulush 0,3 foizga teng.\nBiznesmen to‘rt yil muqaddam Instagram’ni Facebook’ka sotganida ushbu aksiyalarni olgan edi. O‘shanda — 2012-yil aprelida Mark Sukerbergning kompaniyasi Instagram’ni barcha xodimlari bilan birga pul va qimmatbaho qog‘ozlar evaziga sotib olayotganini ma’lum qilgan edi. Shartnoma qiymati 1 milliard dollarga baholangandi, Sistromning ulushi esa uning 40 foizini tashkil qilardi.\nBir oydan so‘ng Facebook NASDAQ birjasiga chiqdi, lekin 2012-yil yozida kompaniya kotirovkalari tushib ketdi. Natijada kuzga kelib yopilgan Instagram shartnomasi 715 millon dollarga, Sistromning ulushi esa 280 million dollarga baholandi. Ammo keyingi yillarda Facebook’ning narxi bir necha barobarga o‘sdi, bu esa Instagram bosh direktorining mol-mulkiga ta’sir o‘tkazmay qo‘ymadi.\nKevin Sistrom 1983-yilda AQShning Massachusets shtatidagi Xolliston shahrida dunyoga keldi. Uning ajdodlari AQSh shimoli-sharqida uzoq yillar yashab, yirik korporatsiyalarda mehnat qilgan.\nBo‘lajak milliarderning otasi Duglas Sistrom farzandi dunyoga kelgan chog‘da Yangi Angliya bankida HR mutaxassisi bo‘lib ishlar edi. U yaqin-yaqingacha TJX riteylerlik tarmog‘ida prezident o‘rinbosari sifati ishlab kelgan edi. Kevinning onasi Diana oxirgi 30 yil davomida marketing bilan shug‘ullanib kelmoqda.\nYirik korxonalar ishchilari oilasida tug‘ilgan Kevin bolaligidan ishbilarmonlik dunyosiga katta qiziqish bilan qarar edi. Onasining marketing kampaniyalarida uning yonida bo‘lardi. Sistromlar oilasi o‘ziga to‘q bo‘lgani bois ular Kevinni Midlseksdagi nufuzli xususiy maktabga o‘qishga joylashtirdi.\nYosh Kevin chuqur o‘rganish uchun kompyuter ta’limini tanladi. Bunda uning dasturiy ta’minot yaratish sohasida ishlovchi amakisi katta ta’sir o‘tkazgani aytiladi. U 1995-yilda Kevinga o‘z noutbukini sovg‘a qilgan edi.\nBir necha yildan so‘ng AQShda internet sohasi shiddat bilan yuksala boshladi, ekspertlar internet davri boshlanganini e’tirof etdi. Ko‘plab onlayn-servislar paydo bo‘la boshladi, eski korporatsiyalar shoshilinch ravishda veb-saytlarini ishga tushira boshladi. 1999-yilda Kevinning onasi ryukzak va jomadonlar savdosi bilan shug‘ullanuvchi Eastpak kompaniyasiga sayt ochishga yordam berdi. Bu paytda kelib maktabning yuqori sinflarida o‘qiyotgan Kevin Sistrom internet va kompyuterizatsiya bilan shug‘ullanishni xohlashini tushundi.\n2002-yilda Kevin Massachusetsdagi nufuzli maktabni tamomlab, allaqachon havaskor dasturlash tajribasiga ega bo‘lib ulgurgan edi. Bundan tashqari, u Boston markazidagi musiqiy do‘konda ishlab, mehnat stajiga ham ega bo‘ldi.\nStenford universitetining Kremniy vodiysi kompaniyalari bilan yaqindan hamkorlik qilishini ko‘rgan Sistrom Kaliforniyaga ko‘chib o‘tib, tilga olingan universitet talabasiga aylandi. Dastavval kompyuter fanidan boshlagan Kevinga universitet mashg‘ulotlari juda zerikarli va nazariy tuyula boshlagani bois u ixtisosligini boshqaruv va loyihalashtirishga o‘zgartirdi. To‘rt yillik ta’limdan so‘ng Sistrom boshqaruv va injiniring yo‘nalishi bo‘yicha bakalavr diplomiga ega bo‘ldi.\nOxirgi kurs oldidan Kevin Mayfield Fellows dasturiga hujjat topshirdi. Har yili Kaliforniyaning bir qancha universiteti ushbu dastur asosida 12 nafar iste’dodli talabani tanlab olib, bir akademik yil mobaynida ularni yirik texnologik kompaniyalar yaratish nazariyasi va amaliyotiga o‘rgatadi.\nSistrom munosib nomzod deb topilib, yaqinda paydo bo‘lgan Odeo kompaniyasiga stajirovkaga yo‘llandi. Ushbu podkastlar yaratish va qidirish servisi negizida bir-ikki yildan so‘ng Twitter mikrobloging xizmati ochildi.\nTo‘rt oylik stajirovkadan so‘ng Sistrom interfeys unsurlarini yaratish ishida katta mahorat qozondi, shundan so‘ng Stenfordga qaytib, ta’limini tamomladi. Unga bir necha ish taklifi kelib tushdi (shu jumladan, Mark Sukerbergdan ham), lekin yosh mutaxassis diplom olguniga qadar ishlamaslikka qaror qildi.\n2006-yilda Stenfordni bitirgan Sistrom Google kompaniyasining taklifini qabul qildi. U paytga kelib Kremniy vodiysining yangi startaplari orasida eng omadlisi bo‘lgan Google birjaga chiqib va S&P 500 indeksiga kirib ulgurgan edi. Dastlabki ikki yillik faoliyatini Sistrom Google loyihalarini (pochta, taqvim, jadvallar, hujjatlar) ommalashtirishga bag‘ishladi.\nShundan so‘ng Sistrom Google’dan ketdi — uning fikricha, korporativ muhit insonlarning individual intilishlarini so‘ndiradi.\n“Men har doim shunga intilar edim, shu bois o‘zimga ijtimoiy maydonni qaytarishga qaror qildim”, — esga oladi Sistrom.\nBir muddat u Nextstop kompaniyasida mahsulotlar bo‘yicha menejer bo‘lib ishladi.\n2012-yilda Forbes’ga bergan intervyusida biznesmen Nextstop’da ishlagan davrida o‘z dasturini yaratish ustida o‘ylay boshlaganini tan oldi. Google’da u dasturlash bilan shug‘ullangan bo‘lsa, endilikda bo‘sh vaqtida o‘z startapi ustida ish olib bordi.\n2009-yil bahorida foydalanuvchi qayerda turganini ko‘rsatuvchi Foursquare dasturi ishga tushirildi. Sistrom shu dasturning kengaytirilgan muqobilini yaratishga qaror qildi, asosiy urg‘uni esa foydalanuvchi joylashgan o‘ringa emas, xabarlashish va fotosurat almashishga berishni rejalashtirdi.\n2010-yil yanvarida kechalardan birida Sistrom venchur investori Stiv Andersonga Burbn nomli o‘z dasturining prototipini namoyish etdi. Anderson yosh biznesmenning g‘oyasiga qiziqish bildirdi va unga 250 ming dollar kiritishga va’da berdi, ammo buning uchun Sistrom o‘ziga biznes sherik topishi talab etilardi.\nAndersondan pul olgan Sistrom darhol Nextstop’dan bo‘shab, sherik qidira boshladi. Axiyri Stenfordda undan ikki kurs past o‘qigan Mayk Kriger nomzodida to‘xtadi.\nLoyiha ustida hamkorlikda ishlash haqida kelishib olgan Kriger va Sistrom Foursquare ortiq darajada shuhratga erishganini va unga yetib olish qiyin bo‘lishini tushundi. Shu bois dastur konsepsiyasini teskari aylantirib, asosiy urg‘uni fotosuratlarga qaratishga kelishildi. Loyiha Instagram nomini oldi.\n2010-yil oktabrida sinov tartibida bir necha oy ishlagan Instagram ochiq rejimda ishlay boshladi. Bir oy ichida bepul dasturni 1 million kishi ko‘chirib oldi, shu bois dastlabki oylarda Sistrom va Krigerning asosiy vazifasi serverlarning qulamasligini ta’minlab turish bo‘ldi. Quvvatlar Amazon serverlariga ko‘chirilgach, muammo hal bo‘ldi. Shu muammo tufayli Instagram asoschilari Facebook bilan kelishuvga rozi bo‘ldi — bunday yirik kompaniyaga qo‘shilish uning rivojlangan infrastrukturasidan foydalanish imkoniyatiga ega bo‘lish demakdir.\nFacebook bilan shartnoma yopilgach, Instagram uning qo‘llab-quvvatlashiga ega bo‘ldi va dasturni rivojlantirishga asosiy e’tiborni qaratdi. Jumladan, ko‘plab funksiyalar qo‘shildi. Bosh direktor bo‘lib qolgan Sistrom boshqa faoliyati uchun vaqt ajrata oldi. 2014-yilda u AQShdagi eng yirik Walmart supermarketlari tarmog‘i direktorlar kengashiga qo‘shildi.\n2015-yil o‘rtasida Facebook aksiyadorlari korporatsiya xarid qilgan ko‘plab loyihalaridan tegishlicha moliyaviy samara ko‘rmayotganidan norozilik bildirdi. Shu tufayli sentabrda Instagram foydalanuvchilar xronikasida paydo bo‘ladigan 30 sekundli reklama roliklari loyihasini taqdim etdi.\nCredit Suisse banki hisob-kitoblariga qaraganda, 2016-yil birinchi choragida Instagram reklama tushumining Facebook tushumidagi ulushi 10 foizni yoki 573 million dollarni tashkil etdi. Bank tahlilchilarining prognozlariga qaraganda, vaqt o‘tishi bilan fotoservis tushumi o‘sib boradi va 2016-yil uchun 3,2 milliard dollarni tashkil etadi.\nIyunda Instagram auditoriyasi 500 million kishidan oshdi. Hozir servis Xitoy va Hindiston bozoriga faol kirib bormoqda. Sistrom servisni yanada rivojlantirish ustida o‘ylamoqda.\n“Hozir bor narsa sizni voqea joyiga ko‘chirib o‘tkazmaydi. Dunyoni o‘zgartirishga bir necha filtr kamlik qiladi”, — dedi u The Wall Street Journal’ga bergan intervyusida.", "category": "Texnologiyalar", "title": "Kevin Sistromning yo‘li. Instagram asoschisi qanday qilib milliarderga aylandi?", "date": "08/20/2016", "url": "https://daryo.uz/2016/08/20/kevin-sistromning-yoli-instagram-asoschisi-qanday-qilib-milliarderga-aylandi/"}
{"content": "Respublika Gidrometeorologiya markazining xabar berishicha, 20-mart kuni Toshkentda havo o‘zgarib turadi, yog‘ingarchilik bo‘lmaydi. Sharqdan sekundiga 3–8 metr tezlikda shamol esadi. Kechasi 7–9, kunduzi 23–25 daraja iliq bo‘ladi. Bu haqda O‘zA yozmoqda.\nQoraqalpog‘iston Respublikasi va Xorazm viloyatida havo o‘zgarib turadi, yog‘ingarchilik bo‘lmaydi. Sharqdan sekundiga 7–12 metr tezlikda shamol esadi. Kechasi 5–10, kunduzi 18–23, Ustyurtda kechasi 2–7, kunduzi 12–17 daraja iliq bo‘ladi.\nBuxoro va Navoiy viloyatlarida havo o‘zgarib turadi, yog‘ingarchilik bo‘lmaydi. Sharqdan sekundiga 7–12 metr tezlikda shamol esadi. Kechasi 8–13, kunduzi 22–27 daraja, cho‘l hududlarida kechasi 5–10, kunduzi 15–20 daraja iliq bo‘ladi.\nToshkent, Samarqand, Jizzax va Sirdaryo viloyatlarida havo o‘zgarib turadi, yog‘ingarchilik bo‘lmaydi. Sharqdan sekundiga 7–12 metr tezlikda shamol esadi. Kechasi 5–10, kunduzi 20–25 daraja iliq bo‘ladi.\nQashqadaryo va Surxondaryo viloyatlarida havo o‘zgarib turadi, yog‘ingarchilik bo‘lmaydi. Sharqdan sekundiga 7–12 metr tezlikda shamol esadi. Kechasi 8–13, kunduzi 23–28 daraja iliq bo‘ladi.\nAndijon, Namangan va Farg‘ona viloyatlarida havo o‘zgarib turadi, yog‘ingarchilik bo‘lmaydi. Sharqdan sekundiga 5–10 metr tezlikda shamol esadi. Kechasi 4–9, kunduzi 18–23 daraja iliq bo‘ladi.\nRespublikaning tog‘li hududlarida havo o‘zgarib turadi, yog‘ingarchilik bo‘lmaydi. Qor ko‘chishi xavfi bor. Sharqdan sekundiga 7–12 metr tezlikda shamol esadi. Kechasi 2–7, kunduzi 12–17 daraja iliq bo‘ladi.", "category": "Mahalliy", "title": "20-mart kuni O‘zbekistonda yog‘ingarchilik kutilmayapti", "date": "03/19/2018", "url": "https://daryo.uz/2018/03/19/20-mart-kuni-ozbekistonda-yogingarchilik-kutilmayapti/"}
{"content": "Xitoy janubida joylashgan Guychjou viloyatidagi ko‘mir konida ko‘mir va gazning otilib chiqishi natijasida kamida o‘n kishi qurbon bo‘ldi. Bu haqda “Korrespondent.net” xabar beradi.\n\nMahalliy hukumat vakillarining ma’lum qilishicha, besh kishi yengil jarohat olgan.\nManbalarda ta’kidlanishicha, 56 kishi kondan sog‘-salomat chiqishga muvaffaq bo‘ldi. Yana uch kishini qutqaruvchilar jamoasi chiqarib olishga urinmoqda.", "category": "Dunyo", "title": "Xitoyda kondan gaz otilib chiqishi natijasida o‘n kishi halok bo‘ldi", "date": "08/12/2015", "url": "https://daryo.uz/2015/08/12/xitoyda-kondan-gaz-otilib-chiqishi-natijasida-on-kishi-halok-boldi/"}
{"content": "“O‘zbeknavo” estrada birlashmasi jonli ijroni ommalashtirish va rivojlantirish bo‘yicha sa’y-harakatlarni boshlaganidan so‘ng, odamlar orasida “jonli ijroda konsert bergan xonandaga “Istiqlol” san’at saroyi bepul ijaraga beriladi”, qabilida gap-so‘zlar tarqalgan edi.\n\nJurnalist Feruz Muhammad “O‘zbeknavo” estrada birlashmasining maxsus ruxsatnoma (litsenziya) beruvchi tashkiliy boshqarmasi boshlig‘i Odiljon Abduqahhorov bilan bog‘lanib, mazkur masalaga oydinlik kiritdi.\n“Jonli ijroda konsert bergan xonandadan ‘Istiqlol’ san’at saroyida ijara haqi olinmasligi haqidagi gap-so‘zlar asosli emas”, — dedi Odiljon Abduqahhorov.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Jonli ijroda kuylaydigan xonandaga “Istiqlol” san’at saroyi bepul ijaraga beriladimi?", "date": "11/15/2016", "url": "https://daryo.uz/2016/11/15/jonli-ijroda-kuylaydigan-xonandaga-istiqlol-sanat-saroyi-bepul-ijaraga-beriladimi/"}
{"content": "Eero startap kompaniyasi zamonaviy Wi-Fi routerlardagi barcha kamchiliklardan xoli bo‘lgan yangi gadjetni taqdim etdi, deya xabar bermoqda “Vesti.ru”. U uyda “o‘lik” signalli zonalar vujudga kelishiga yo‘l qo‘ymaydi, shuningdek tarmoq xavfsizligini oshiradi.\n\nUchta kichik Eero qurilmalaridan iborat tizim bir vaqtning o‘zida marshrutizator, retranslyator va diapazonni kengaytiruvchi sifatida ishlaydi. Maxsus mobil dastur yordamida foydalanuvchi routerlar tizimi ishlashi ustidan nazorat qilishi, uni boshqarishi mumkin. U Wi-Fi’ga avtomatik ravishda ulanishi, tarmoqqa nechta qurilma ulangani, ularning har biri qancha trafik yeyayotganini ko‘rish mumkin. Gadjet tizim ishining barqarorligini oshiruvchi yangilanmalarni avtomatik ravsihda o‘rnatadi.\nUshbu qurilmaning yagona kamchiligi sifatida uning narxini aytish mumkin: avvaldan buyurtma berish orqali gadjetlarning har birini 125 dollardan sotib olish mumkin. Uchta qurilmadan iborat komplekt esa 300 dollarga tushadi.", "category": "Texnologiyalar", "title": "Eero kompaniyasi “kelajak Wi-Fi routeri”ni taqdim etdi", "date": "02/06/2015", "url": "https://daryo.uz/2015/02/06/eero-kompaniyasi-kelajak-wi-fi-routerini-taqdim-etdi/"}
{"content": "Toshkentning “Obod” futbol klubi Oliy Ligadan chetlashtirildi. Bu haqda PFL rasmiy sayti ma’lumot berdi.\n\nO‘zbekiston Professional Futbol Ligasi Ijroiya Qo‘mitasi O‘FF bilan kelishgan holda bu qarorga kelgan. Boisi jamoa reglamentda ko‘rsatib qo‘yilgan bir qator talablarni bajarmagan va PFLga a’zolik badali pullarini hozirgacha to‘lab bermagan.\n“Obod”ning PFL oldidagi qarzi umumiy 112 million so‘mni tashkil qilgan. Shundan 90 millioni a’zolik badali to‘lovi, 15 millioni O‘zbekiston fuqarosi bo‘lmagan murabbiyni ro‘yxatga qo‘yish uchun to‘lov va 7 millioni boshqa turdagi jarima bo‘lgan.\nO‘zbekiston klublarini litsenziyalash bo‘yicha reglamentga muvofiq, klubni moliyalashtirish manbalari to‘g‘risidagi ma’lumotnoma PFLga taqdim etilmagan. Oqibatda tashkilot uchun ushbu jamoa nimaning hisobiga moliyalashtirilishi haqidagi masala tushunarsizligicha qolavergan.\n“Obod” futbol klubi 2017-yilning 1-davrasi yakuni arafasida tarqalib ketishga yaqin turgandi. Biroq keyin Ukraina kompaniyalaridan biri uni sotib olgani borasida ma’lumot berilib, klubga ham ukrain mutaxassis olib kelingandi.\n“Obod” futbol klubi reglament talablarini qo‘pol ravishda buzgani holda, bir necha marta ogohlantirish berilganiga qaramasdan, litsenziyalash bo‘yicha birorta ham hujjatni rasmiylashtirmagani aytilgan.\nJamoaning ikki uchrashuvi shubhali deb topilgan. Oliy Liga 20-turi doirasidagi “Obod” — “So‘g‘diyona” (2:4) va 22-turidan o‘rin olgan “Obod” — “Nasaf” (0:6) o‘yinlarida qayd etilgan natijalar Federbet xalqaro notijorat federatsiyasi tomonidan shubhaga olingan. Natijada tashkilot O‘FFga xat yozib, PFLni ham bundan ogoh etgan. Bu holat ham yakuniy qaror qabul qilishda muhim o‘rin tutgan.\nMusobaqalar reglamentining 4.26 bandiga asosan “Obod” futbol klubi taqvimdagi o‘yinlarning yarimidan ko‘pini o‘tkazib bo‘lganligi munosabati bilan, oldindagi o‘yinlarda jamoaga texnik mag‘lubiyat, uning raqiblariga esa texnik g‘alaba yoziladi. O‘tgan o‘yinlardagi ogohlantirish va chetlatishlar o‘z kuchida qoladi.\nO‘zbekiston qonunchiligi hujjatlarida ko‘rsatilganidek, “Obod” futbol klubi o‘z xodimlari va futbolchilari oldidagi mehnat shartnomalari bo‘yicha qarzlarni uzish va soliq to‘lovlarini to‘lash majburiyatini saqlab qoladi. Jamoa xodimlari va futbolchilariga esa boshqa futbol klublarda qaydnomadan o‘tishga reglamenti asosida ruxsat beriladi.", "category": "Sport", "title": "Toshkentning “Obod” futbol klubi O‘zbekiston Oliy Ligasi o‘yinlaridan chetlashtirildi", "date": "10/06/2017", "url": "https://daryo.uz/2017/10/06/toshkentning-obod-futbol-klubi-ozbekiston-oliy-ligasi-oyinlaridan-chetlashtirildi/"}
{"content": "Namangan viloyatining Yangiqo‘rg‘on tumanidagi Nanay qishlog‘ida “Obod qishloq” dasturi doirasidagi obyektlarni foydalanishga topshirish marosimi bo‘lib o‘tdi. Bu haqda “Daryo” muxbiri xabar bermoqda.\n\nDastur doirasida 3 milliard so‘m sarflanib, qishloq madaniyat markazi qaytadan bunyod etildi.\n\nMazkur markazdan 200 o‘rinli zal, kutubxona o‘rin olgan, qo‘shiqchilik, raqs, torli asboblar va zardo‘zlik to‘garaklari ishlab turibdi.\n\nTadbirda ishtirok etgan Prezident maslahatchisi Tursinxon Xudoybergenov butkul yangicha qiyofaga kirgan Nanay madaniyat markazi qishloq ahlining haqiqiy dam olish maskaniga aylanishi zarurligi, bu yerda doimiy tarzda spektakllar, konsertlar qo‘yib borilishi, ko‘rgazmalar tashkil etish lozimligini ta’kidladi.\n\nNanayda umumiy qiymati 3 milliard so‘mdan ortiq bo‘lgan obodonlashtirish va qurilish ishlari olib borildi. Jumladan, 6,2 kilometr yangi elektr tarmoqlari tortildi, 2 ta zamonaviy transformator, 200 ga yaqin tungi yoritish chiroqlari o‘rnatildi. 1,2 kilometr asfalt yotqizilib, 654 ta lotok o‘rnatildi. Hududni ko‘kalamzorlashtirish maqsadida 200 million so‘mlik manzarali daraxtlar o‘tqazildi, mavjudlariga yangicha shakl berildi.\n\nArt Soft Tex Group korxonasi tomonidan salkam 35 milliard so‘m mablag‘ sarflanib, bir paytlar faoliyati to‘xtab qolgan “Tog‘ go‘zali” fabrikasi ishga tushirildi va 200 ta yangi ish o‘rni yaratildi. Korxona tomonidan 120 o‘rinli maktabgacha ta’lim muassasi qayta qurilib, bolalar mebeli, attraksionlar bilan jihozlandi, o‘quv qurollari, o‘yinchoqlar keltirildi. Bog‘cha bilan oldinroq tanishgan Maktabgacha ta’lim vaziri Agrippina Shin ta’kidlaganidek, “bu yerda yaratilgan sharoitlar hatto Toshkentda ham yo‘q”.\n\nQishloqdagi bunyodkorlik ishlariga mahalliy tadbirkorlar ham munosib hissa qo‘shdi. Jumladan, tadbirkor Husanboy Akbarov tomonidan 250 million so‘m sarflanib, “Nanay” supermarketi barpo etildi. Tadbirkor Elyor Xudoyberdiyev esa 150 million so‘m evaziga favvora va muzqaymoq pavilyonini ishga tushirdi. Shuningdek, qishloqda “Humo” tantanalar majmuasi, 20 o‘rinli mo‘jaz mehmonxona qad rostladi.\n\nMarosimda so‘zga chiqqan viloyat hokimi Xayrullo Bozorov Nanaydagi bunyodkorlik ishlari bu bilan to‘xtab qolmasligi, qishloqdagi qarovsiz holga kelib qolgan sihatgoh va bolalar oromgohlari o‘rnida xorijiy va mahalliy investorlar tomonidan zamonaviy sanatoriylar barpo qilinishi, bu bo‘yicha harakatlar allaqachon boshlab yuborilganini qayd etdi.\n\nShu kunning o‘zida Nanay madaniyat markazida qishloq aholisiga “Taqdir eshigi” nomli spektakl va konsert dasturi namoyish etildi.", "category": "Mahalliy", "title": "Namanganda “Obod qishloq” dasturi doirasidagi obyektlar foydalanishga topshirildi (foto)", "date": "03/27/2019", "url": "https://daryo.uz/2019/03/27/namanganda-obod-qishloq-dasturi-doirasidagi-obyektlar-foydalanishga-topshirildi-foto/"}
{"content": "Toshkentning Chilonzor tumanida DXX va IIV xodimlari hamkorligida o‘tkazilgan tezkor tadbir davomida Euro Med Farm kompaniyasiga qarashli dorixonada kuchli ta’sir qiluvchi dori vositalarining noqonuniy savdosi yo‘lga qo‘yilganligi fosh etilgan.\nDorixona ko‘zdan kechirilganda 364 dona “Regapen”, 85 dona “Selofen” va 13 dona “Tropikamid” dori vositalari noqonuniy saqlanayotganligi aniqlangan. Dorixona rahbari O‘.A.ning mashinasidan 1610 dona “Regapen”, 200 dona “Selofen” va 399 dona “Tropikamid” topilgan.\nSurishtiruvlar jarayonida ushbu noqonuniy ishlar zanjiri fuqaro A.B.ga borib taqaldi. U tomonidan Chilonzordagi xonadonga 7600 dona “Tropikamid” dori vositasi yashirib qo‘yilgani aniqlangan. Shuningdek, A.B. ushbu dori vositalarini P.M. ismli shaxsga ham yetkazib turgan.\nNatijada Chilonzorning 1-mavzesida joylashgan P.M.ga tegishli Arrakasta Group dorixonasida 100 dona “Tropikamid” dori vositasi qonunga xilof ravishda saqlanayotganligi aniqlangan.\nBundan tashqari, Uchtepa tumanida joylashgan Kamola-Xur Invest kompaniyasiga qarashli dorixona rahbari P.B. maxsus litsenziyaga ega bo‘lmasa-da, mijozga bir dona “Selofen” kapsulasini 20 ming so‘mga sotayotgan vaqtida ashyoviy dalil bilan ushlangan.\nDorixona ko‘zdan kechirilganda 3139 dona “Selofen” va 923 dona “Regapen” borligi aniqlangan. Umuman, o‘tkazilgan tadbirlar natijasida jami 2897 dona “Regapen”, 3425 dona “Selofen” va 8112 dona “Tropikamid” dori vositalari musodara qilingan.\nMavzuga doir: Toshkent — kayfda!\nMa’lumot uchun, Vazirlar Mahkamasining 2019-yilgi qaroriga asosan “Pregabalin”, “Zaleplon”, “Tropikamid” kabi dorilar kuchli ta’sir qiluvchi moddalar ro‘yxatiga kiritilgan, shu bois tarkibida ushbu moddalar bo‘lgan “Regapen”, “Selofen” va “Tropikamid” dori vositalari faqat maxsus litsenziyaga ega bo‘lgan dorixonalarda sotilishi belgilangan.\nMavzuga doir:", "category": "Mahalliy", "title": "Toshkentda litsenziyasiz “Tropikamid” va “Selofen” sotayotgan dorixonalar fosh etildi", "date": "04/24/2020", "url": "https://daryo.uz/2020/04/24/toshkentda-litsenziyasiz-tropikamid-va-selofen-sotayotgan-dorixonalar-fosh-etildi/"}
{"content": "Toshkentda niqob kiyib, qo‘lida o‘yinchoq to‘pponcha bilan bosqinchilik qilgan ikki yigit uzoq muddatga ozodlikdan mahrum etildi, deya xabar beradi “Kun” “Huquq” gazetasi ma’lumotiga asoslanib.\n\nMa’lum bo‘lishicha, gumon qilinayotgan yigitlar niqob kiyib, qo‘lga o‘yinchoq to‘pponchani olib, Toshkent shahri Yunusobod tumanidagi hovlilardan biriga bostirib kirgan.\nBosqinchilar xonadon egalarining qo‘l-oyog‘ini bog‘lab ularni kaltaklashgan va uydan katta miqdordagi mulkni o‘g‘irlab ketgan.\nBosqinchilar 25—26 yosh atrofida bo‘lib, ular bungacha ham uch marta sudlangan bo‘lgan.\nJinoyat ishlari bo‘yicha Yunusobod tumani sudi ularni mos ravishda 18 va 21 yilga ozodlikdan mahrum etish to‘g‘risida hukm chiqargan.", "category": "Mahalliy", "title": "Toshkentda o‘yinchoq to‘pponcha bilan bosqinchilik qilgan ikki yigit 18—21 yilga ozodlikdan mahrum etildi", "date": "06/29/2014", "url": "https://daryo.uz/2014/06/29/toshkentda-oyinchoq-topponcha-bilan-bosqinchilik-qilgan-ikki-yigit-18-21-yilga-ozodlikdan-mahrum-etildi/"}
{"content": "Yevropa milliy chempionatlarida 2-sentabr, seshanba kuni yozgi transferlar oynasi yopildi. “Daryo” transfer oynasining so‘nggi kunida amalga oshirilgan transferlarning eng muhimlarini bitta sahifga joyladi.\nReal” darvozaboni Keylor Navas PSJ futbolchisiga aylandi. 32 yoshli Navas parijliklar bilan 2023-yilning yoziga qadar mo‘ljallangan bitim imzoladi. O‘z navbatida qarama-qarshi yo‘nalishda, PSJ posboni Alfons Areolya “Real” safiga kelib qo‘shildi. Fransiya terma jamoasi posboni madridliklar safida bir yil ijarada o‘ynaydi.\n\n“Inter” hujumchisi Mauro Ikardi faoliyatini PSJda davom ettiradi. 26 yoshli argentinalik futbolchi milanliklar bilan 2022-yilga qadar mo‘ljallangan shartnoma imzoladi va Parijga ijara asosida yo‘l oldi. Ikardi yangi jamoasida yiliga 8 million yevro maosh oladi. PSJda futbolchini 70 million yevroga sotib olish huquqi bo‘ladi. Shuningdek, PSJ hujumchisi Xese Rodrigesni Lissabonnning “Sporting”iga ijaraga berib yubordi.\n\n“Liverpul” hujumchisi Bobbi Dankan “Fiorentina” futbolchisiga aylandi. “Qizillar” sobiq futbolchisi Stiven Jerrardning jiyani Italiya klubi bilan uch yillik shartnoma imzoladi. Florensiyaliklar “Fluminense” klubida to‘p surib kelgan hujumchi Pedroni ham o‘z safiga qo‘shib oldi.\n“Barselona” ham transfer oynasining so‘nggi kunida faol bo‘ldi. “Barselona” yarim himoyachisi Rafinya Alkantara “Selta”ga ijara asosida yo‘l oldi. “Ko‘k-anorranglilar” futbolchi bilan shartnomani 2021-yilga qadar uzaytirgan.\n\nKatalon klubi “Las-Palmas” yarim himoyachisi Pedri transferini e’lon qildi. 16 yoshli futbolchi “Barselona” bilan “2+2” ko‘rinishidagi shartnoma imzolagan va 2020-yilning yozida jamoaga kelib qo‘shiladi.\n“Roma” klubi “Atletiko” hujumchisi Nikola Kalinichni ijaraga oldi. Rimliklar klubida xorvatiyalik futbolchini 9 million yevroga sotib olish huquqi bo‘ladi.\nShuningdek, “bo‘rilar” “Arsenal” yarim himoyachisi Genrix Mxitaryanni ham ijara asosida o‘z safiga qo‘shib oldi. 30 yoshli armanistonlik futbolchining ijarasi uchun 3 million yevro to‘laydi.\n\n“Roma” hujumchisi Patrik Shik esa “Leypsig”ga ijaraga berildi. Nemis klubi bir yillik ijara uchun 3,5 million yevro to‘laydi. Shuningdek, “bo‘rilar”da futbolchini 29 millionga sotib olish huquqi bo‘ladi.\nSlovakiyalik himoyachi Martin Shkrtel “Itanbul Bashakshehir”ga o‘tdi. Sog‘lig‘idagi muammolar tufayli “Atalanta” bilan shartnomasini bekor qilgan futbolchi turk klubi bilan bir yillik kelishuv imzoladi.\n“Milan” yarim himoyachi Alen Halilovichni “Herenven”ga ijaraga berdi. O‘tgan mavsumni “Standard”da o‘tkazgan 23 yoshli xorvatiyalik futbolchi Niderlandiya klubida bir mavsum harakat qiladi.\nMilanliklar klubi “Ayntraxt” hujumchisi Ante Rebichni ikki yilga ijaraga oldi. Qarama-qarshi yo‘nalishda “Milan” forvardi Andre Silva frankfurtliklar safiga yo‘l olgan. Silva ham ikki yil ijarada o‘ynaydi.\n“Sevilya” meksikalik hujumchi Xavyer Ernandesni “Vest Hem”dan sotib oldi. Chicharito ispan klubi bilan uch yillik shartnoma imzolagan.\n\nTurkiyaning “Galatasaroy” jamoasi “Monako” hujumchisi Radamel Falkao bilan 3 yillik shartnoma imzoladi. 33 yoshli o‘yinchining transferi istanbulliklarga tekinga tushdi. Falkao yangi jamoasida yiliga 5 million yevro maosh oladi.\n“Galatasaroy” shuningdek, “Sauthempton” yarim himoyachisi Mario Lemina va “Brayton” hujumchisi Florin Andoneni ijaraga oldi.", "category": "Sport", "title": "Yevropada transfer oynasi yopildi. So‘nggi kunda qanday transferlar amalga oshirildi?", "date": "09/03/2019", "url": "https://daryo.uz/2019/09/03/yevropada-transfer-oynasi-yopildi-songgi-kunda-qanday-transferlar-amalga-oshirildi/"}
{"content": "Manilada Osiyo-Tinch okeani mamlakatlari uchrashuvi doirasida nutq so‘zlar ekan, Shimoliy Koreya tashqi ishlar vaziri Li Yun Xo jurnalistlarga uning mamlakati hech qanday vaziyatda o‘z yadro dasturi haqida muzokaralar olib bormasligini ma’lum qildi, deb yozadi “RBK”.\n\nShimoliy koreyalik vazir so‘zlariga ko‘ra, tinchlikka Shimoliy Koreya raketalari emas, AQSh rahna solmoqda.\nLi Yun Xo ta’kidlashicha, AQSh tomonidan hujum uyushtirilgan taqdirda, KXDR “Vashingtonga yadro quroli ishtirokida shafqatsiz saboq berib qo‘yishga tayyor turadi”. Uning so‘zlariga ko‘ra, boshqa mamlakatlar AQShga kelib qo‘shilmagunicha, xavotir olmasa ham bo‘ladi.\nPxenyandagilar, shuningdek, “AQShning aqlsizlarcha xatti-harakatlari bu mamlakatning yo‘q bo‘lib ketishini tezlashtirishi”ni ta’kidladi.", "category": "Dunyo", "title": "KXDR AQShga “shafqatsiz saboq” berib qo‘yishga va’da berdi", "date": "08/08/2017", "url": "https://daryo.uz/2017/08/08/kxdr-aqshga-shafqatsiz-saboq-berib-qoyishga-vada-berdi/"}
{"content": "AQShning Nyu-York shtatidagi Lars Buro kompaniyasi kelajak Tesla pikapi uchun postapokaliptik Cyberbunker qarorgohi konspepsiyasi loyihasini namoyish qildi.\n\nKompaniya bunkeri barcha ekstremal sharoitlarni hisobga olgan holda ishlab chiqilgan. Cyberbunker Los-Anjeles markaziga ham va hatto Mars sayyorasidagi qatlamda ham joylasha oladi. Renderlardan kelib chiqib, 55 kvadrat metr maydon zaruriy qurilmalar va mashina uchun ajratiladi Cybertruck’ga ham joy qoladi. Qolgan 167 kvadrat metr joyda inson yashashi uchun boshqa sharoitlar yaratiladi.\n\nCyberbunker o‘zgacha konstruksiyaga ega ekani tufayli har qanday favqulodda ob-havo sharoitiga bardosh bera oladi — postapokaliptik qarorgoh aerodinamik shaklda va uning shisha devorlari nihoyatda baquvvat. Cyberbunker’ni Yer sayyorasidan boshqa joyga joylashtirilsa, kirish-chiqish uchun maxsus havo yo‘li shlyuzi qoldirilishi mumkin, deb yozgan Lars Buro.\n\nCyberbunker quyosh batareyalari ishlab chiqqan energiya hisobiga ishlaydi — batareyalar uyning tomiga o‘rnatiladi va bino ichidagi batareyalar bilan o‘zaro ulangan holda ishlaydi. Ushbu integratsiya tufayli Cyberbunker avtonom tarzda inson ishtirokisiz ham ishlab turadi.\n\nMavzuga doir: \nLars Buro ushbu postakaliptik rezidensiyani “yuqori texnologiyali depo” deb atab, loyiha takomillashishda davom etishini bildirgan. Cyberbunker’ning dastlabki real nusxasi qachon namoyish qilinishi noma’lumligicha qolmoqda. Qarorgohning narxi ham ma’lum emas. Aniq sana va narx 2020-yilda oshkor etilishi kutilmoqda.\n\nNoyabr oxirida Los-Anjelesda Tesla Cybertruck’ning taqdimoti bo‘lib o‘tgan. Aqlbovarqilmas dizayn sabab ushbu pikap haqida ijtimoiy tarmoqlarda kulgili memlar va hazillar tarqaldi, lekin bu turli mamlakatlardagi politsiyachilar elektropikaplardan ishda foydalanishiga halal bermaydi. Buning ustiga, dekabr boshida Razer kompaniyasi bosh direktori Min-Lyan Tan Twitter’dagi sahifasida Ilon Maskga hamkorlikda Cybertruck dizayniga o‘xshash noutbuk yaratishda hamkorlik qilishga chorlagan.\n\n\n", "category": "Texnologiyalar", "title": "Tesla Cybertruck uchun kiberbunker loyihasi namoyish etildi (foto)", "date": "12/22/2019", "url": "https://daryo.uz/2019/12/22/tesla-cybertruck-uchun-kiberbunker-loyihasi-namoyish-etildi-foto/"}
{"content": "Turkiya Tashqi ishlar vaziri Mavlud Chovusho‘g‘li Doha konferensiyasida AQSh prezidenti Donald Tramp Suriyani tark etish ehtimolini ko‘rib chiqayotganini bildirdi. Bu haqda “RIA Novosti” xabar berdi.\n\nTurkiya Prezidenti Rajab Toyyib Erdo‘g‘an agar AQSh chekinadigan bo‘lsa, Anqara Suriyaning Manbijida mamlakat Kurt mudofaa kuchlariga qarshi harbiy amaliyotlar boshlashga tayyor ekanligini bildirdi.\nErdo‘g‘an shu kuni AQSh prezidenti Donald Tramp bilan telefon orqali Suriyadagi vaziyatni muhokama qildi.", "category": "Dunyo", "title": "Tramp Suriyadan qo‘shinlarni olib chiqish ehtimolini ko‘rib chiqmoqda", "date": "12/17/2018", "url": "https://daryo.uz/2018/12/17/tramp-suriyadan-qo%ca%bbshinlarni-olib-chiqish-ehtimolini-ko%ca%bbrib-chiqmoqda/"}
{"content": "O‘zbekiston Milliy axborot agentligi (O‘zA) “Jenmin jibao” gazetasi tahririyati bilan o‘zaro hamkorlik to‘g‘risida memorandum imzoladi. Bu haqda O‘zA xabar bermoqda.\n\n“Jenmin jibao” gazetasi Xitoy Kompartiyasi Markaziy Qo‘mitasining nashri hisoblanadi.\n", "category": "Mahalliy", "title": "O‘zbekiston MAA “Jenmin jibao” gazetasi tahririyati bilan memorandum imzoladi", "date": "11/09/2018", "url": "https://daryo.uz/2018/11/09/ozbekiston-maa-jenmin-jibao-gazetasi-tahririyati-bilan-memorandum-imzoladi/"}
{"content": "Buyuk Britaniyalik Stiven Pauer 2012-yili mototsiklda yo‘l-transport hodisasiga uchrab, yuzi va bosh suyagi jiddiy jarohat olgan edi. Tibbiyot xodimlari yangicha usulda jarrohlik amaliyoti o‘tkazib, 3D-printerda chop etilgan qismlar yordamida uning yuzini tikladi. Bu haqda MedPortal.ru xabar bermoqda.\n\nGarchi himoyalovchi bosh kiyimida bo‘lsa ham, o‘shanda 20 yoshli Pauerning yuqori jag‘i, burni, ikki yonog‘i va bosh suyagi singan edi. “O‘zim bu avariya sodir bo‘lgan lahzani xotirlay olmayman, faqat undan besh daqiqa avvalgi holat esimda. Oradan bir necha oy o‘tgach shifoxonada o‘zimga kelganimni bilaman, xolos”, — deydi u.\nBemorning yuzini tiklash uchun 3D-printerda chop etilgan modellar, plastina va implantatlarni qo‘llagan holda jarrohlik amaliyoti o‘tkazildi. Suonsi shahridagi Morriston Hospital shifoxonasi xodimlari bemor bosh suyagining simmetrik 3D-modelini yaratish va chop etish uchun kompyuter tomografiyasidan foydalandilar. Keyin esa unga moslab plastina materialini printerdan chiqardilar.  Suyaklarni mahkamlash uchun esa titandan yasalgan implantantdan foydalanishdi.\nMazkur amaliyot murakkab bo‘lib, dastlab jarrohlar Pauerning yonoq suyaklarini qaytadan sindirishdi. Keyin kompyuterda namunalar yaratildi, so‘ng plastinalar chop etildi. Nihoyat, yuz suyaklari qaytadan joyiga qo‘yildi. Bularning barchasiga sakkiz soat vaqt sarflandi.\nStivenning ta’kidlashicha, amaliyot natijalari uning hayotini butkul o‘zgartirib yubordi. Avariyadan keyin u jarohat izlarini yashirish uchun shlyapa kiyib, ko‘zoynak taqib yurishga majbur bo‘lgan edi. Endi esa yuzi yo‘l-transport hodisasiga uchrashidan avvalgi holatiga ko‘proq o‘xshab qolgan.\nYuz-jag‘ sohasi jarrohi Edrian Shugar so‘zlariga ko‘ra, amaliyot natijalari avvalgilari bilan solishtirib bo‘lmaydigan darajada yaxshi chiqqan. “Mazkur ilg‘or texnologiya yordamisiz biz suyak nusxalarini qo‘lda yasar edik, — deydi u. – 3D-printer texnologiyasi suyaklarning yanada aniqroq nusxalarini yaratish va ajoyib natijaga erishish imkonini berdi, bu esa bemor uchun ham yaxshidir”.\nMuhandis-konstruktor Shon Pil o‘z intervyusida ta’kidlashicha, mazkur yutuq kelajakda sog‘liqni saqlash sohasida 3D-printer imkoniyatlardan unumliroq foydalanish uchun yo‘l ochib beradi.", "category": "Texnologiyalar", "title": "Jarohatlangan yuz uchun 3D-printerda chop etilgan suyaklar o‘rnatildi", "date": "03/15/2014", "url": "https://daryo.uz/2014/03/15/jarohatlangan-yuz-uchun-3d-printerda-chop-etilgan-suyaklar-ornatildi/"}
{"content": "Samsung’ning Galaxy S7 va Galaxy S7 Edge flagmanlarining matbuot uchun atalgan ilk suratlari internetda paydo bo‘ldi, deb yozadi “Hi-tech.mail.ru”. Ularni taniqli insayder Evan Blass e’lon qildi.\n\nSuratlar bilan birga, qurilmalarning batafsil texnik tasniflari ham keltirildi. Ularga ko‘ra, flagmanlar 2 terabaytgacha bo‘lgan hajmli microSD xotira kartasi uchun slotga, shuningdek, IP67 sertifikatiga ega bo‘ladi — smartfonlar chang va namlikdan himoyalanadi.\n\nS7’ni 100 daqiqa ichida to‘liq zaryadlash mumkin bo‘ladi. Akkumulyatorning o‘zi 3000 mA/soat sig‘imli.\nYangi flagman smartfonlari taqdimoti 22—25-fevral kunlari Barselonadagi Mobile World Congress 2016 anjumanida bo‘lib o‘tadi.", "category": "Texnologiyalar", "title": "Galaxy S7 va Galaxy S7 Edge’ning ilk suratlari internetda paydo bo‘ldi", "date": "01/31/2016", "url": "https://daryo.uz/2016/01/31/galaxy-s7-va-galaxy-s7-edgening-ilk-suratlari-internetda-paydo-boldi/"}
{"content": "Sankt-Peterburg rasmiylari shahardagi ko‘priklardan biriga Chechenistonning birinchi prezidenti Ahmad hoji Qodirov nomini berishga qaror qildi. Bu haqda shahar ma’muriyati axborot boshqarmasi boshlig‘i Andrey Kibitov ma’lum qildi, deya xabar beradi “TASS”.\n\n“Mamlakatning har bir qahramoni nomi undagi shaharlarda abadiylashtirishga haqli. Bu Peterburg an’analarini buzmaydi, aksincha, Rossiya tarixi va undan munosib o‘rin olgan shaxslarga hurmatimizni bildiradi”, — deya ta’kidlagan Kibitov. \nShaharning Dudergofka daryosi bo‘ylab o‘tkazilgan yangi ko‘priklardan birini Qodirov nomi bilan atash taklifini bir necha jamoat tashkilotlari bildirgandi. Gubernator Georgiy Poltavchenko nomi beriladigan shaxs shahar tarixi bilan bog‘liq bo‘lishi kerakligini ro‘kach qilib, bu tashabbusga qarshi chiqqan, biroq masalani ko‘rib chiqishni shahar ma’muriyati madaniyat ishlari qo‘mitasiga topshirgandi. ", "category": "Dunyo", "title": "Sankt-Peterburgdagi ko‘prik Ahmad Qodirov nomi bilan ataldi", "date": "06/16/2016", "url": "https://daryo.uz/2016/06/16/sankt-peterburgdagi-koprik-ahmad-qodirov-nomi-bilan-ataldi/"}
{"content": "Sevara Nazarxon o‘zining “Maktublar” (“Письма”) albomiga kiruvchi “Topmoq va yo‘qotmoq” (“Найти и потерять”) qo‘shig‘iga klip suratga oldi, deya xabar bermoqda qo‘shiqchining rasmiy sayti.\n\nXabar qilinishicha, klip syomkasi Rossiyaning Kalujskaya viloyatidagi Nikola-Lenivets qishlog‘ida bo‘lib o‘tdi. “Ushbu qishloq o‘zining art-obyektlari bilan mashhurdir”, — deyiladi xabarda.\n\nKlip premyerasi 15-sentabr kuni Sevaraning Youtube’dagi rasmiy kanalida bo‘lib o‘tadi.\n\n\nXabarda eslatilishicha, 24-oktabr kuni Moskvadagi Crocus City Hall konsert zalida qo‘shiqchining yakkaxon konsert dasturi bo‘lib o‘tadi.", "category": "Madaniyat", "title": "Sevara Nazarxon 15-sentabrda yangi klipini taqdim etadi (foto)", "date": "09/10/2014", "url": "https://daryo.uz/2014/09/10/sevara-nazarxon-15-sentabrda-yangi-klipini-taqdim-etadi-foto/"}
{"content": "Filippindagi qamoqxonalardan biridan qochish paytida granata portlashi oqibatida kamida o‘n nafar mahbus halok bo‘ldi, deb yozadi “TASS”.\n\nDastlabki tergov ma’lumotlariga ko‘ra, hodisa 11-avgust, payshanba kuni Paranyake shahrida sodir bo‘ldi. Mahbuslar muassasa ma’muriyati bilan turma sharoitlarini yaxshilash, xususan, kameralardagi odamlar sonini kamaytirishni muhokama qilmoqchi bo‘lgan. Shu bilan birga, politsiya xabar qilishicha, uchrashuvda ular o‘qotar va sovuq qurollar, jumladan granatalarni chiqargan va otishma boshlangan, shunda granata ham portlagan. Sakkiz mahbus voqea joyida, yana ikki kishi kasalxonada vafot etdi.\nTergovchilar fikricha, muzokaralar bahonasi ostida ular odamlarni garovga olib, qamoqxonadan qochmoqchi bo‘lgan. Bundan tashqari, mahbuslar qo‘liga qurollar qanday tushib qolgani tekshirilmoqda.", "category": "Dunyo", "title": "Filippinda qamoqxonadan qochishga urinish chog‘ida kamida o‘n nafar mahbus halok bo‘ldi", "date": "08/12/2016", "url": "https://daryo.uz/2016/08/12/filippinda-qamoqxonadan-qochishga-urinish-chogida-kamida-nafar-mahbus-halok-boldi/"}
{"content": "Xitoyning “Guanchjou Evergrand” jamoasi Madridning “Real” va “Manchester Yunayted” klublarini ortda qoldirib, dunyoning eng boy futbol klubiga aylandi. Bu haqda “Sinxua” agentligiga tayanib, “Chempionat” xabar bermoqda.\n\nOsiyo Chempionlar Ligasining amaldagi sohibi “Guanchjou Evergrand” klubi NEEQ aksiyalarini rekord miqdorda sotish orqali moliyaviy holatini 3 milliard yevroga yetkazdi. 2015-yil yakunlariga ko‘ra, Madridning “Real” jamoasining moliyaviy holati 2,95 milliard yevroga baholangan. “Manchester Yunayted” klubining moliyaviy holati esa 2,9 milliard yevroni tashkil etadi.\n“Guanchjou Evergrand” futbol klubi Xitoy va Osiyoda ko‘plab rekordlar sohibi sanaladi. 2016-yilning fevral oyida Xitoy klubi “Atletiko” jamoasidan hujumchi Jekson Martinesni 42 million yevro evaziga sotib olib, uni dunyoning eng ko‘p maosh oluvchi futbolchilari beshligiga kiritdi. “Guanchjou Evergrand” jamoasiga Braziliya terma jamoasining sobiq ustozi Luis Felipe Skolari murabbiylik qiladi.", "category": "Sport", "title": "Xitoyning “Guanchjou Evergrand” jamoasi dunyoning eng qimmat futbol klubiga aylandi", "date": "03/09/2016", "url": "https://daryo.uz/2016/03/09/xitoyning-guanchjou-evergrand-jamoasi-dunyoning-eng-qimmat-futbol-klubiga-aylandi/"}
{"content": "Xabaringiz bor, Milliy terma jamoamiz 2014-yil Braziliyada bo‘lib o‘tadigan jahon chempionati saralash bahslari doirasida 26-mart kuni Livan terma jamoasiga qarshi maydonga tushadi. Ushbu o‘yinning Jahon chempionati saralash bahslari doirasida ekanligi uning ahamiyatini belgilab turgan bo‘lsa, ikkinchi tomondan “Bunyodkor” stadionida bo‘lib o‘tishi muxlislarning ushbu o‘yinga qiziqishini yanada oshirgani shubhasiz.\n\nUshbu qiziqshni bir necha kunlardan buyon bitta savolga javob izlab “Bunyodkor” stadioni atrofida navbatda turgan muxlislar yuz-ko‘zida ham ko‘rish mumkin.\nAvvaliga, Federtasiya rasmiy saytida chiptalar 18-mart kuni soat 14:00da sotuvga chiqishi e’lon qilingan edi. Saytning Asqar Tolibjonovga tayanib xabar berishicha, shu kuni 6000ta bilet sotilgan. Biroq, bugun erta tongda stadion kassalari ishlamagan va Federatsiya tvitteri “Terma Jamoalar Markzai rahbariyati buyrug‘iga ko‘ra biletlar sotuvi vaqtinchalik to‘xtatilgan”ini ma’lum qildi.\nBir necha daqiqa avval ushbu (@uzbff) tvitter akkauntning xabar berishicha, chiptalar sotuvi 22-martga qadar to‘xtatilgan va Terma jamoalar markazi direktori janob Asqar Tolibjonov buning sababini izohlamagan.\nNachora, yana bir necha kun sabr qilishga tog‘ri keladi. Zero, sabr tagi...", "category": "Sport", "title": "O‘zbekiston - Livan o‘yiniga chiptalar 22-martga qadar sotilmaydi", "date": "03/19/2013", "url": "https://daryo.uz/2013/03/19/ozbekiston-livan-oyiniga-chiptalar-22-martga-qadar-sotilmaydi/"}
{"content": "Sifatli aloqa va uning keng qamrovini taqdim etish va 8,5 milliondan ortiq abonentga xizmat ko‘rsatish Ucell’ning nafaqat poytaxtdagi, balki butun O‘zbekistondagi faoliyatining ustuvor maqsadi hisoblanadi. Kompaniyaning alohida e’tibori markazida aholi zich yashaydigan hududlar, olis va tog‘li mintaqalar, shuningdek uzoq joylarni sifatli mobil aloqa bilan ta’minlash vazifasi turadi. Aynan shuning uchun ham mijozning shaxsiy ehtiyojlari kompaniyaning asosiy ustuvorliklari qatoriga kiradi. O‘z mijozlari fikrlarini tinglagan holda kompaniya muntazam ravishda mintaqadan qat’i nazar mamlakat aholisining shaxsiy ehtiyojlari va xarid qobiliyatini kuzatib boradi.\n\nAbonentlar ehtiyojlarini o‘rgangan holda Ucell kompaniyasi Farg‘ona shahri va Farg‘ona viloyati aholisi uchun maxsus, noyob “Diyorim” tarifini taklif etadi. Ushbu tarifga ulangan abonentlar chegirma bilan muloqotda bo‘lishlari mumkin — tarmoq ichida daqiqasiga yarim sent, O‘zbekiston bo‘ylab 1,5 sent.\nAbonent “Diyorim” tarifiga *717# raqamiga USSD so‘rov yuborib, o‘tishi mumkin. Tarifga Farg‘ona viloyatining haqi oldindan to‘lanadigan tizimdagi mavjud va yangi abonentlari uchun amal qiladi. Yangi tarifning asosiy afzalliklari — oddiylik va tejamkorlik.\nQayd etish joiz, bugungi kunda Farg‘ona viloyatida Ucell’ning ikkita xizmat ko‘rsatish ofisi faoliyat yuritmoqda, ulardan biri joriy yilning fevral oyida ishga tushdi. Ucell-Farg‘ona va Ucell-Qo‘qon ofislarida abonentlarga xizmatlarning keng tanlovi taklif etiladi. Bu yerda tarmoqqa ulanish, aloqa xizmatlari haqini to‘lash, qo‘shimcha xizmatlarni tanlash, professional maslahatlar olish, mobil internetdan foydalanish uchun modem sotib olish mumkin. Shuningdek, Farg‘onada Ucell kompaniyasining 114 ta dileri va 10 mobil dileri faoliyat yuritadi.\nAloqa va internetni barcha toifadagi abonentlarga yetkazishga harakat qilib kompaniya bozordagi narx va sifatning eng yaxshi mutanosibligi bilan tariflarni ishlab chiqmoqda. Mana, hozir Farg‘ona aholisi uchun navbatdagi qadam tashlandi. Bu O‘zbekistonning aholisi eng zich joylashgan hududi bo‘lib, Ucell kompaniyasining bu yerdagi 15 ta tumanda 40 mingdan ortiq abonentlari mavjud.\nReklama huquqi asosida", "category": "Texnologiyalar", "title": "Ucell Farg‘ona shahri va viloyati uchun maxsus “Diyorim” tarifini taklif etmoqda", "date": "07/07/2015", "url": "https://daryo.uz/2015/07/07/ucell-fargona-shahri-va-viloyati-uchun-maxsus-diyorim-tarifini-taklif-etmoqda-2/"}
{"content": "Apple kompaniyasi dushanba kuni o‘zining App Store internet-do‘koniga oid yana bir rekord natijani qayd etdi. iOS-qurilmalar (iPhone, iPod touch, iPad) uchun mobil dasturlar sotiladigan va bepul tarqatiladigan ushbu do‘kon ishga tushganidan beri undagi dasturlarni ko‘chirib olishlar soni 40 milliarddan oshdi.\n\nApp Store internet-do‘konidan olingan skrinshot\nHozirda App Store internet-do‘konida iPhone, iPad va iPod touch qurilmalari uchun jami 775 mingdan ortiq mobil dastur mavjud bo‘lib, ularni dunyoning 155 mamlakatidan turib, jumladan O‘zbekistondan ham ko‘chirib olish mumkin. Ushbu dasturlardan 300 mingdan ortig‘i faqatgina iPad planshetlari uchun chiqarilgan.\nApp Store’dan eng ko‘p ko‘chirilgan dastur – bu, Temple Run mobil dasturidir, u 75 million marta ko‘chirib olingan. Undan tashqari, DragonVale va Clash of Clans (egasiga 100 million dollar daromad keltirgan), Uber, Flipboard, Hotel Tonight va Airbnb kabi dasturlar ham ancha muvaffaqiyatli sanaladi.", "category": "Texnologiyalar", "title": "App Store’dagi dasturlar 40 milliard marta ko‘chirildi", "date": "01/08/2013", "url": "https://daryo.uz/2013/01/08/app-storedagi-dasturlar-40-milliard-marta-kochirildi/"}
{"content": "“Geolog. O‘limdan kuchli” birinchi o‘zbek blokbasteri 23-may kuni rus va o‘zbek tillarida Royal Cinema va Mega Cinema kinoteatrlarida namoyish etiladi. Bu haqda Gazeta.uz xabar berdi.\n\nFilm prodyuseri Oybek Abdushukurovning aytishicha, kartina ijodkorlari O‘zbekistonda ham xalqaro darajada kino ishlash mumkinligini ko‘rsatib qo‘ymoqchi bo‘lgan.\n“Geolog” O‘zbekiston va Rossiyada suratga olingan. Dublyaj va ranglarni to‘g‘rilash ishlari Yevropadagi eng yirik studiya – Moskvaning “Sinelab” kompaniyasida amalga oshirildi.\nFilmda Bobur Yo‘ldoshev, Adiz Rajabov, Oleg Galaxov, Nozim To‘laxo‘jayev, Gulchehra Jamilova, Saydulla Moldaxonov kabi taniqli aktyorlar qatnashgan. Loyiha prodyuserii va muallifi Muxlisa Azizova.\nKartina haqiqiy voqealarga asoslangan. Unda o‘tgan asrning 60-yillari aks etgan. Geologiya fakultetining ikki nafar bitiruvchisi Toshkentdan Novosibirskka amaliyot o‘tash uchun jo‘nab ketadi. Biroq begona shaharga sayohat haqiqiy “ekshn”ga aylanib ketadi.", "category": "Madaniyat", "title": "“Geolog. O‘limdan kuchli” blokbasteri 23-maydan kinoteatrlarda namoyish etila boshlaydi", "date": "05/19/2014", "url": "https://daryo.uz/2014/05/19/geolog-olimdan-kuchli-blokbasteri-23-maydan-kinoteatrlarda-namoyish-etila-boshlaydi/"}
{"content": "Qozog‘iston telekommunikatsiya xizmatlarini taqdim etish uchun “KazSat-2R” kosmik aloqa tizimidan foydalanishni rejalashtirmoqda. Bu haqda Qozog‘istonning mudofaa va aerokosmik sanoat vazirligiga tayanib, Spot xabar qildi.\n\nYangi telekommunikatsiya yo‘ldoshi “KazSat-2” kosmik apparatini rejali almashtirish uchun yaratilmoqda, uning faol mavjud bo‘lishi 2023-yil noyabrda tugaydi.\nLoyiha ustida 2016-yildan buyon ishlanmoqda, hozirgi vaqtda mutaxassislar kosmik aloqa tizimini yaratish va ishga tushirish uchun moliyaviy-iqtisodiy asoslash va texnik topshiriqlarni tayyorlamoqda.\n“‘KazSat-2R’ kosmik qurilmasining manbalari qayd qilingan yo‘ldosh aloqa kanallarini tashkil etish uchun ishlatiladi. Bu — har yerda mavjud bo‘ladigan keng polosali ulanishni, shu jumladan, mamlakatning chekka qishloq aholi punktlarini, shuningdek, chegaradosh davlatlar — Tojikiston, O‘zbekiston, Qirg‘izistonning oxirgi foydalanuvchilariga (davlat organlari, huquqni muhofaza qilish idoralari, korporativ va xususiy sektor) telekommunikatsiya xizmatlarini taqdim etish imkonini beradi”, —deyiladi xabarda.\nHozirgi vaqtda “KazSat-2” va “KazSat-3” kosmik apparatlari muvaffaqiyatli ishlamoqda, ularning resurslaridan 15 ta sun’iy yo‘ldosh operatorlari foydalanmoqda. Qozog‘iston bo‘ylab 11 mingdan ortiq sun’iy yo‘ldosh aloqa stantsiyalari mavjud.", "category": "Mahalliy", "title": "Qozog‘istonning telekommunikatsiya yo‘ldoshi O‘zbekistonni aloqa bilan ta’minlaydi", "date": "11/07/2018", "url": "https://daryo.uz/2018/11/07/qozogistonning-telekommunikatsiya-yoldoshi-ozbekistonni-aloqa-bilan-taminlaydi/"}
{"content": "Bugun, 12-avgustdan boshlab “Sharq Telekom” kontent-resurslari portali — Mnogo.uz'dan dunyoning barcha provayderlari foydalanishi mumkin. Bu haqda kompaniya matbuot xizmati xabar berdi.\n\n“Sharq Telekom”ga qarashli Mnogo.uz portali:\nMnogo.uz portalining barcha resurslari Tas-IX tarmog‘i doirasiga kiradi. Bu esa O‘zbekistonning barcha provayderlari mijozlariga “Sharq Telekom” veb-saytlaridan bepul foydalanish imkonini beradi.", "category": "Texnologiyalar", "title": "Mnogo.uz portali barcha provayderlar uchun ochiq deb e’lon qilindi", "date": "08/12/2014", "url": "https://daryo.uz/2014/08/12/mnogo-uz-portali-barcha-provayderlar-uchun-ochiq-deb-elon-qilindi/"}
{"content": "Google’ning yetakchi kvant texnologi Jon Martinis o‘z laboratoriyasida o‘ta qudratli kvant kompyuteri yaratilayotgani, uning ishini oddiy kompyuterlar yordamida tekshirish mumkin emasligi haqida gapirib berdi, deb yozadi “RIA Novosti”.\n\n“Biz hozirda juda kuchli hisoblash tizimini yaratishga tayyorgarlik ko‘ryapmiz va hatto bu ishni boshladik. Avvalo, biz ‘kvant ustunligi’ jumbog‘ini yechib, kvant kompyuterlar haqiqatan ham ‘yechib bo‘lmaydigan’ vazifalarni hal eta olishini isbotlamoqchimiz, shundan so‘nggina uni amaliyotda qanday qo‘llash ustida bosh qotiramiz”, — dedi Jon Martinis.\nKvant kompyuterlar qanday kutilmagan topshiriqlarni bajara olishi haqidagi savolga javob berar ekan, Jon kimyodagi kvant jarayonlarni o‘rganishni tilga oldi.\n“Bu yerda biz kvant hisoblash tizimlari ‘otasi’ Richard Feynman aytgan gapga qaytamiz — biz murakkab kvant muammolarni yechish va murakkab kvant tizimlar xulqini tavsiflash uchun kvant kompyuterlarni yaratamiz”, — dedi u.\n“Rasmiy nuqtai nazardan qaraganda, bunday kompyuter ishini klassik hisoblash tizimlari yordamida tekshirib bo‘lmaydi, ammo bunday tekshiruvni kvant kompyuteri ichida yuz berayotgan narsalarni to‘liq o‘qish yordamida amalga oshirish shart emas, — dedi texnolog. — Biz shunchaki kompyuter ichidagi parallel hisoblashlar haqiqatda amalga oshayotgani, uning quvvati to‘g‘ri tarzda kubitlar soni o‘sishiga qarab ko‘payayotganiga ishonch hosil qilishimiz kerak”.", "category": "Texnologiyalar", "title": "Google kompaniyasi fizigi: “ishlaydigan” kvant kompyuterini yaratishimizga yaqin qoldi", "date": "07/17/2017", "url": "https://daryo.uz/2017/07/17/google-kompaniyasi-fizigi-ishlaydigan-kvant-kompyuterini-yaratishimizga-yaqin-qoldi/"}
{"content": "Eronning oliy diniy yetakchisi Ali Xomanaiy va mamlakat vitse-prezidenti Eshon Jahongiriy Telegram messenjeridan foydalanishni to‘xtatdi. Bu haqda “RIA Novosti” xabar berdi.\n\nXomanaiyning Telegram’dagi kanalida berilgan xabarga ko‘ra, uning xabarlari uchun mas’ul bo‘lgan Telegram messenjeridagi axborot portali milliy manfaatlarni himoya qilish va Telegram monopoliyasini bartaraf etish uchun o‘z ishini to‘xtatadi.\nTa’kidlanishicha, bu qadam “Telegram monopoliyasi”dan voz kechish va mahalliy messenjerlarni qo‘llab-quvvatlashga qaratilgan. Shu bilan birga, rahnamoning bir nechta mahalliy messenjerlarda kanallari ish boshlagan.\nXabarda aytilishicha, mazkur tashabbus Eronda Telegram’dan foydalanishni taqiqlash bo‘yicha davlat dasturi kuchga kirishidan oldin qabul qilingan.", "category": "Texnologiyalar", "title": "Eronning oliy diniy rahnamosi Telegram’dan foydalanishni to‘xtatdi", "date": "04/18/2018", "url": "https://daryo.uz/2018/04/18/eronning-oliy-diniy-rahnamosi-telegramdan-foydalanishni-toxtatdi/"}
{"content": "Filippinda “Mangxut” to‘foni tufayli kamida 28 kishi halok bo‘ldi. Bu haqda “Interfaks” xabar bermoqda.\n\nUlarning ko‘pchiligi mamlakat shimolidagi tog‘li hududlarda kuzatilgan ko‘chkilarda halok bo‘lgani bildirilmoqda.\nHozirda to‘fon Xitoy va Gonkongning aholi gavjum janubiy provinsiyalariga yo‘l olmoqda.\nTabiiy ofat tufayli Pekin va Manila Xitoy tashqi ishlar vaziri Van Ining 16-sentabrga mo‘ljallangan tashrifini bekor qildi. Shuningdek, salkam 150 ta reys qoldirildi, ularning uchdan biri xalqaro yo‘nalishda edi.", "category": "Dunyo", "title": "Filippinda “Mangxut” to‘foni tufayli 28 kishi halok bo‘ldi", "date": "09/16/2018", "url": "https://daryo.uz/2018/09/16/filippinda-mangxut-to%ca%bbfoni-tufayli-28-kishi-halok-bo%ca%bbldi/"}
{"content": "Xonanda Lola rol o‘ynayotgan so‘nggi filmlarida “Kelgindi kuyov”dagi obrazi singari samimiy ijro ko‘rinmayotganini izohlab berdi. Bu haqda “Bekajon” gazetasi xabar bermoqda.\n\n“‘Kelgindi kuyov’da rol ijro etgan vaqtimda 18 yoshli qiz edim. 18 va 30 yosh orasida farq bo‘lishi tabiiy hol. O‘shanda o‘z yoshimga mos rolni talqin etganman, – dedi Lola. – Keyingi filmlargacha hayotiy tajribam ancha oshdi. Turmushga chiqdim, farzandli bo‘ldim. Yoshim ham ancha ulg‘ayib qoldi, toblandim... Tabiiyki, ming harakat qilganim bilan o‘sha vaqtdagi holatni chiqara olmayman va o‘ynashni ham istamagan bo‘lardim. Chunki ichki olamim bilan talqin etadigan rolimda mos kelmaydigan jihatlari bo‘rtib qolishi mumkin.\nMen Parizod burjida tug‘ilganman. Ichki olamimda ziyraklik, boshqacha aytganda ayollarga xos ayyorlik va donishmandlik bor. O‘zim kuchli ayollar rolini talqin etishga qiziqaman.\nAyollarni ojiza deyishadi. Aslida esa ojizligimiz - bizning kuchimiz. Men ayollar kuchli bo‘lishini istayman. O‘zimizni hurmat qilishimiz, sevishimiz va ardoqlashimiz kerak. Shunda atrofdagilarimizdan ham shunday munosabat qaytadi”.", "category": "Madaniyat", "title": "Lola: Ichki olamimda ayollarga xos ayyorlik va donishmandlik bor", "date": "04/05/2015", "url": "https://daryo.uz/2015/04/05/lola-ichki-olamimda-ayollarga-xos-ayyorlik-va-donishmandlik-bor/"}
{"content": "FIFA prezidenti Yozef Blatter Rossiyaga to‘liq ishonishini va 2018-yilgi jahon chempionatinin eng yuksak darajada o‘tkaza olishiga umuman shubha qilmayotganini ma’lum qildi, deb xabar bermoqda “Korrespondent.net”.\n\n“Tayyorgarlik yaxshi, to‘g‘ri yo‘nalishda ketmoqda. Yaqinda men bosh kotib bilan birga Moskvada chempionatning yangi timsolini taqdim etish uchun bo‘lgandim. JCh-2018 to‘piga ilk zarba berilishi deb atash mumkin bo‘lgan ulkan shou uyushtirildi.\nMen xuddi avvalgidek Rossiyaga ishonaman va bu buyuk jahon chempionati bo‘lishiga hech qanday shubham yo‘q”, − dedi Blatter.", "category": "Sport", "title": "FIFA prezidenti: Rossiyadagi jahon chempionati yuksak darajada o‘tkazilishiga aminman", "date": "11/21/2014", "url": "https://daryo.uz/2014/11/21/fifa-prezidenti-rossiyadagi-jahon-chempionati-yuksak-darajada-otkazilishiga-aminman/"}
{"content": "PhoneArena mutaxassislari eng ommabop smartfonlar akkumulyatorlarining yashovchanlik xususiyatini o‘rganib chiqdi. Ular orasida iPhone 5s va Samsung Galaxy S5 qurilmalari ham bor. Bu haqda mobinfo.uz xabar berdi.\n\nSinov natijalariga ko‘ra, 2800 milliamper/soat hajmidagi Galaxy S5 akkumulyatori ko‘pchilik raqiblarini ortda qoldirdi. Jumladan, bir marta quvvat olgandan so‘ng bo‘ladigan telefon suhbati davomiyligi bo‘yicha eng past ko‘rsatkichga ega bo‘lgan iPhone 5s’dan uch marta o‘zib ketdi. Bu borada LG G2 va Samsung Galaxy Note 3 unga teng keldi; Sony Xperia Z1 va LG Nexus 5 esa ulardan ancha ortda qoldi.\n\nInternetda ishlash chog‘ida akkumulyatorning chidamliligi bo‘yicha esa iPhone 5s eng yuqori ko‘rsatkich qayd etdi. Samsung Galaxy S5 va LG G2 bu borada unga juda yaqin keldi. Qolgan uchta qurilma ulardan deyarli yarim barobar ortda qoldi.\n", "category": "Texnologiyalar", "title": "iPhone 5s va Samsung Galaxy S5 akkumulyator chidamliligi bo‘yicha taqqoslandi", "date": "04/04/2014", "url": "https://daryo.uz/2014/04/04/iphone-5s-va-samsung-galaxy-s5-akkumulyator-chidamliligi-boyicha-taqqoslandi/"}
{"content": "Shavkat Mirziyoyev iqtisodiyot va ijtimoiy sohalardagi islohotlari uchun AQShning StrategEast markazi tomonidan taqdirlandi. Bu haqda “Xalq so‘zi Online” xabar berdi.\n\nPrezident ushbu tashkilotning StrategEast Westernization Award — 2018 mukofotiga mamlakatda iqtisodiyotni liberallashtirish, investitsiya iqlimini yaxshilash, qonun ustuvorligi va xususiy mulk himoyasini ta’minlash sohasidagi xizmatlari uchun loyiq topilgan.\nBundan tashqari, Shavkat Mirziyoyevning chegaraoldi muammolariga yechim topish hamda qo‘shni davlatlar bilan munosabatlarni mustahkamlashga qo‘shgan katta hissasi alohida ta’kidlangan.\nStrategEast markazi Vashington shahrida joylashgan bo‘lib, mazkur notijorat tashkilotining faoliyati postsovet davlatlarini ularning G‘arb siyosiy va ishbilarmon doiralar bilan aloqalarni yo‘lga qo‘yishiga ko‘maklashish maqsadida tadqiq etishga yo‘naltirilgan.", "category": "Mahalliy", "title": "Shavkat Mirziyoyev AQShning StrategEast markazi tomonidan taqdirlandi", "date": "03/14/2019", "url": "https://daryo.uz/2019/03/14/shavkat-mirziyoyev-aqshning-strategeast-markazi-tomonidan-taqdirlandi/"}
{"content": "Butunjahon boks seriyasi (WSB) VIII mavsum guruh bosqichining to‘rtinchi turi Kolumbiyada Uzbek Tigers va Colombia Heroicos jamoalari o‘rtasida kechadi.\n\nUshbu jamoalar o‘rtasidagi bellashuv Toshkent vaqti bilan ertaga, 24-mart kuni soat 06:00 da boshlanadi.\nKecha ushbu ikkala jamoa a’zolarining vazn o‘lchash marosimi hamda matbuot anjumani o‘tkazildi. Tadbirdan olingan fotosuratlar “Sports.uz” tomonidan taqdim etildi.\n\n\n\n\nMazkur bellashuvda ringga ko‘tariladigan juftliklar bilan tanishing:\nUzbek Tigers bungacha 3 turdagi janglarda ishtirok etib, safarda Cuba Domadores’ga (5:0) imkoniyatni boy bergan bo‘lsa, o‘z maydonida revansh ola bildi (4:1) va Colombia Heroicos jamoasini ham xuddi shu hisobda mag‘lubiyatga uchrata olgan edi.", "category": "Sport", "title": "Ertaga boks. Uzbek Tigers Kolumbiyadagi jang oldidan vazn o‘lchash marosimida ishtirok etdi (fotogalereya)", "date": "03/23/2018", "url": "https://daryo.uz/2018/03/23/ertaga-boks-uzbek-tigers-kolumbiyadagi-jang-oldidan-vazn-olchash-marosimida-ishtirok-etdi-fotogalereya/"}
{"content": "Yahoo o‘z pochta serverlariga boshqa provayderlar manzillaridan yuborilgan elektron xatlarni noqonuniy ravishda o‘qigani uchun, AQShda sud foydalanuvchilar guruhiga kompaniya ustidan kollektiv da’vo qo‘zg‘ashga ruxsat berdi, deya xabar qilmoqda Euronews.\n\nOlingan ma’lumotdan Yahoo o‘z pochtasining 275 million nafar obunachilari uchun “maqsadli” reklamani yaxshilash va reklamadan tushadigan daromadni oshirish yo‘lida foydalangan.\nDa’vogarlar xatlarning o‘qilishini to‘xtatish shuningdek tovon puli to‘lashni talab qilmoqda. Nashr yozishicha, 2014-yilda Yahoo daromadining 79 foizi qidiruv va displey reklamasiga bog‘liq bo‘lgan.", "category": "Texnologiyalar", "title": "Yahoo reklama daromadini oshirish uchun birovlarning xatlarini o‘qigani ma’lum bo‘ldi", "date": "05/29/2015", "url": "https://daryo.uz/2015/05/29/yahoo-reklama-daromadini-oshirish-uchun-birovlarning-xatlarini-oqigani-malum-boldi/"}
{"content": "Saudiya Arabistoni asoschisining o‘g‘li shahzoda Talal bin Abdulaziz 87 yoshida vafot etdi. Bu haqda “RBK” xabar bermoqda.\n\nShahzoda umrining oxirgi oylarida og‘ir xastalikka chalindi. U 2018-yil boshida podshohlikdagi aksilkorrupsiyaviy tozalash davomida o‘g‘li Al-Valid va uning ikki ukasi hibsga olinganidan so‘ng ochlik e’lon qilgandi. Hibsga qadar Al-Valid dunyoning eng boy odamlari qatoriga kirar, biroq keyingi surishtiruvlar va jarima to‘laganidan keyin mol-dunyosining katta qismini yo‘qotgandi.\nShahzoda Talal o‘tgan asrning 50-60 yillarida Saudiya Arabistoni aloqa va moliya vaziri lavozimini egallagan, shuningdek, milliy aviakompaniyani nazorat qilardi. U umrining oxirigacha monarxiyani cheklash tarafdori bo‘lib kelgan, o‘zining qarashlari tufayli “Qizil shahzoda” degan nom olgandi.", "category": "Dunyo", "title": "Saudiya Arabistoni asoschisining o‘g‘li shahzoda Talal 87 yoshida vafot etdi", "date": "12/23/2018", "url": "https://daryo.uz/2018/12/23/saudiya-arabistoni-asoschisining-o%ca%bbg%ca%bbli-shahzoda-talal-87-yoshida-vafot-etdi/"}
{"content": "Nokia o‘zining Asha arzon telefonlari tizimiga yangi — Asha 310 ni qo‘shib qo‘ydi. Ushbu ikkita SIM-kartali telefon 3 dyumli, 400x220 pikselli displeyga ega.\n\nTelefonning xotirasi atigi 20 MB. Lekin unga 32 GB gacha microSD kartlarini qo‘yish mumkin. Kamera esa 2 megapikselli. Simsiz uzatmalar — Wi-Fi va Bluetooth, USB port ham mavjud.\nYangi gadjet birinchi kvartalning oxirigacha sotuvga chiqarilishi kutilmoqda. Uning narxi taxminan 100 AQSH dollari bo‘ladi.", "category": "Texnologiyalar", "title": "Nokia Asha 310 — ikkita SIM-kartali arzon telefon", "date": "02/13/2013", "url": "https://daryo.uz/2013/02/13/nokia-asha-310-ikkita-sim-kartali-arzon-telefon/"}
{"content": "Yangi mavsumdan e’tiboran Angliyaning “Manchester Yunayted” klubi sharafini himoya qiladigan Zlatan Ibrahimovich, Manchester shahridan o‘zi va oilasi uchun uy topdi, deb xabar berdi “Isport” The Sun nashriga asoslanib.\n\nBunga qadar shved hujumchisi odatda “Yunayted”ning raqiblari kelib joylashadigan Manchester Sitidagi Radisson Blu mehmonxonasida oilasi bilan istiqomat qilayotgandi.\nZlatanning yangi uyi 6 yotoqxonadan iborat. Uy garajiga futbolchining umumiy qiymati 1,5 million funtga baholangan barcha avtomashinalari sig‘ib ketadi. Buning uchun Ibrahimovich oyiga 16 500 funt-sterling to‘lab turadi.\n6 ta yotoqxonadan tashqari uy shinamgina basseyn va zamonaviy barni o‘z ichiga oladi. Hovlining orqa tomonida esa Zlatan yaqinlarini mehmon qilib, barbekyu tashkil qilishi ham mumkin.\n\n\n\n\n\n\n\n\n", "category": "Sport", "title": "Zlatan Ibrahimovich Manchester shahridan o‘zi uchun uy topdi (foto)", "date": "08/04/2016", "url": "https://daryo.uz/2016/08/04/zlatan-ibrahimovich-manchester-shahridan-ozi-uchun-uy-topdi-foto/"}
{"content": "Osiyo Kubogi 1-turidan o‘rin olgan O‘zbekiston—Ummon (2:1) uchrashuvidan so‘ng argentinalik mutaxassis Ektor Kuper jurnalistlarning savollariga javob qaytardi.\n\nO‘yin haqida\n— Uzoq kutilgan o‘yinni o‘tkazdik va g‘alaba qozondik. Natijadan barcha xursand. Ummon men kutganga nisbatan birmuncha kuchliroq ko‘rindi. Bu kabi tezkor va hujumkor o‘yin ko‘rsatishini kutmagandim ochig‘i. Menimcha, har ikkala taym ikki xil ko‘rinishda bo‘ldi. Birinchi bo‘limda biz yaxshiroq o‘ynadik. Ikkinchi taymda esa jamoa bo‘shashdi. Natijada o‘yin tenglashdi. Ammo uchrashuv so‘nggida omad biz tomonda bo‘ldi va g‘alabani tantana qildik. Muhimi startni a’lo kayfiyat bilan boshladik.\nIkkinchi bo‘limdagi chuqur himoyaviy o‘yin haqida\n— Aynan shunday ko‘rsatma berganim yo‘q. Men jamoadan ko‘proq to‘p bilan muomala qilib, o‘yinni nazorat qilishni ta’kidlagandim. Lekin Ummonning tanaffusdan keyingi o‘yini ko‘p narsani o‘zgartirib yubordi. Shuning natijasida himoyalanishga majbur bo‘ldik.\nO‘yinchilarning holati haqida\n— Futbolchilarimiz charchagan edi deya olmayman. Lekin ularda asabiy holat kuzatildi. Shu boisdan ham sizga tetik emasdek ko‘ringan bo‘lishi mumkin.\nFutbolchilarning indvidiual holati haqida\n— Men doim jamoaviy o‘yinga e’tibor qarataman. Alohida futbolchilarni yoki ularning individual harakatlarini tahlil qilmayman. Ular bilan yakkama-yakka gaplashib, ba’zi narsalarni muhokama qilishim mumkin. Lekin futbolchilarga alohida baho bermayman.\nEktor Kuper, O‘zbekiston terma jamoasi bosh murabbiyi", "category": "Sport", "title": "Ektor Kuper: Futbolchilarda asabiy holat kuzatildi", "date": "01/10/2019", "url": "https://daryo.uz/2019/01/10/ektor-kuper-futbolchilarda-asabiy-holat-kuzatildi/"}
{"content": "Aktrisa Gulnora Qosimova onalik baxtiga erishish ostonasida turibdi, deya xabar bermoqda “Darakchi” gazetasi.\n\n“Bu xushxabarni aktrisaning Instagram’ga joylayotgan suratlaridan payqash qiyin emas”, — deb yozadi gazeta.\nEslatib o‘tamiz, Gulnora Qosimova 2015-yilda turmushga chiqqandi. To‘y marosimi AQShda bo‘lib o‘tgan.\nMa’lumot uchun, aktrisa Gulnora Qosimova “Iblis devori”, “Notanish”, “Uqubat”, “Arzanda”, “Mening akam bo‘ydoq”, “Fidoyilar” kabi filmlarda suratga tushgan.", "category": "Madaniyat", "title": "Aktrisa Gulnora Qosimova farzand kutmoqda", "date": "02/13/2016", "url": "https://daryo.uz/2016/02/13/aktrisa-gulnora-qosimova-farzand-kutmoqda/"}
{"content": "Rossiya primadonnasi Alla Pugachyova hamda boshlovchi Maksim Galkin egizak farzandlar ko‘rishdi. Bu haqda “Dni” internet-nashri xabar beradi.\n\nSun’iy onalik vositasida dunyoga kelgan chaqaloqlar Alla Pugachyova va uning turmush o‘rtog‘i Maksimning qonuniy farzandlariga aylandi. “Barcha tabriklar uchun rahmat. Ha, biz ota-onaga aylandik. Endi bizning egizak farzandlarimiz bor”, – deya Maksim Galkin quvonch ila o‘zining Twitter’dagi sahifasida xabar qoldirgan.\nMashhur yulduzlarning farzandli bo‘lganligi haqida dastlab faqatgina ularning yaqinlari – Pugachyovaning qizi Kristina Orbakayte, do‘sti Alina Redel va Maksimning ukasi Dmitriy xabar topdi. Qolganlar esa chaqaloqlarning tug‘ilgani haqida faqatgina Alla va Maksimning uyiga mehmonga chaqirilgach bilishdi. Afsonaviy xonanda Alla Pugachyova hamda mashhur teleboshlovchi Maksim Galkin qiziga – Yelizaveta, og‘liga esa Garri deb ism qo‘ydi.\nEslatib o‘tamiz, 64 yoshli Alla Pugachyova va 37 yoshli Maksim Galkin 12 yildan beri birga yashaydi. 2011-yilda esa ular turmush qurgan.", "category": "Madaniyat", "title": "Alla Pugachyova va Maksim Galkin egizak farzandli bo‘ldi", "date": "10/07/2013", "url": "https://daryo.uz/2013/10/07/alla-pugachyova-va-maksim-galkin-egizak-farzandli-boldi/"}
{"content": "Hindistonning Chennay shahrida shaxmat bo‘yicha an’anaviy xalqaro turnir davom etmoqda. O‘z tarixida sakkizinchi bor tashkil etilgan Chennai Open musobaqasining 4-tur uchrashuvida o‘zbekistonlik xalqaro grossmeyster Marat Jumayev g‘alabaga erishdi, deb xabar beradi “Olamsport”.\n\nOq donalarda harakat qilgan o‘zbekistonlik shaxmatchi mezbonlar vakili Shet Jaykumar Sammedni mag‘lubiyatga uchratdi. To‘rtta uchrashuvda 3 g‘alaba va bir durang qayd etgan Marat Jumayev 3,5 ochko bilan turnir jadvalida 8-o‘ringa ko‘tarilib oldi. Uchinchi pog‘onadagi ukrainalik grossmeyster Vitaliy Sivuk hisobida ham 3,5 ochko bor.\nMusobaqa jadvalida ukrainalik grossmeysterlar – Vitaliy Bernardskiy va Yuriy Solodovnichenko yuz foizlik ko‘rsatkich – 4 ochko bilan peshqadamlik qilyapti. Bugun, 21-yanvar kuni Jumayev 5-tur uchrashuvida musobaqaning birinchi tartib raqamli shaxmatchisi rossiyalik Boris Grachev bilan bahs yuritadi.\nEslatib o‘tamiz, 3-tur uchrashuvida qora donalarda harakat qilgan Jumayev hindistonlik Arjun Erigaysi bilan durang o‘ynagandi.\nTurnirda 11 davlatdan jami 213 shaxmatchi bosh mukofot uchun dona suryapti. Ulardan 22 nafari xalqaro grossmeysterlar, 25 nafari esa xalqaro ustalardir.", "category": "Sport", "title": "O‘zbekistonlik grossmeyster Marat Jumayev Chennai Open’da peshqadamlar safiga qo‘shildi", "date": "01/21/2016", "url": "https://daryo.uz/2016/01/21/ozbekistonlik-grossmeyster-marat-jumayev-chennai-openda-peshqadamlar-safiga-qoshildi/"}
{"content": "Skeleton bo‘yicha Latviya terma jamoasi 2017-yil fevral oyida Rossiyaning Sochi shahrida bo‘lib o‘tadigan jahon chempionatiga bormaydi, deb xabar bermoqda “Vedomosti”.\n\nButunjahon antidoping agentligi (WADA) mustaqil komissiyasining e’lon qilingan ikkinchi hisobotidan keyin Latviya termasi shunday qarorga keldi.\n“WADA va Xalqaro olimpiya qo‘mitasi birinchi marta ‘toza bo‘lmagan’ sportchilar haqida ma’lum qilganidan buyon ko‘p vaqt o‘tdi. Skeletonchilar va ushbu sport turining bir qismi bo‘la turib, vaziyatni yaxshilash imkoni borligini sezyapmiz.\nXalqaro bobsley va skeleton federatsiyasi yangi axborotni o‘rganguniga qadar, biz qo‘limizdan kelgan ishni qilamiz. Biz boshqa trassalardagi jahon chempionatlarida ishtirok etamiz, ammo Sochidagi birinchilikka bormaymiz”, – deyiladi jamoa xabarida.\nAvvalroq skeleton bo‘yicha amaldgi jahon chempioni Martins Dukurs va murabbiy Daynis Dukurs Rossiyadagi jahon chempionatini boykot qilishi mumkinligi aytilgandi. AQSh terma jamoasi a’zolari hamda britaniyalik Elizabet Yarnold ham Sochidagi JChga bormaslik haqida o‘ylayotgandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Skeleton bo‘yicha Latviya terma jamoasi Rossiyadagi jahon chempionatiga boykot e’lon qildi", "date": "12/12/2016", "url": "https://daryo.uz/2016/12/12/skeleton-boyicha-latviya-terma-jamoasi-rossiyadagi-jahon-chempionatiga-boykot-elon-qildi/"}
{"content": "Toshkent mezbonlik qilayotgan boks bo‘yicha Osiyo chempionatining chorak finalida o‘zbekistonlik Sanjar Tursunov mag‘lub bo‘ldi va Germaniyada o‘tadigan Jahon chempionatidan chetda qoldi.\n\nYarim final yo‘lida uning raqibi qozog‘istonlik Vasiliy Levit bo‘ldi, deb xabar berdi “Olamsport”. -91 kilogramm vazn toifasidagi bokschilar to‘qnashuvida Sanjar Tursunov birinchi jangidagi kabi faolliklikni namoyish eta olmadi. Nimchorak finalda u janubiy koreyalik raqibidan ustun kelgandi.\nMa’lumot uchun, 1988-yilda tug‘ilgan Levit Rio—2016 Olimpiadasining -91 kilogramm vazn toifasida kumush medalni qo‘lga kiritgandi.\n-56 kg: Murod Ahmadaliyev — Nima Dorji (Butan) — nokaut\n-91 kg: Sanjar Tursunov — Vasiliy Levit (Qozog‘iston) — mag‘lubiyat\n-49 kg: Hasanboy Do‘stmatov — Jomart Yerjan (Qozog‘iston) — 14:00\n-60 kg: Elnur Abduraimov — Farrand Papendang (Hindiston) — 15:30\n-64 kg: Iqbol Xoldorov — Xung Ming Pan (Xitoy Taypeyi) — 16:15\n-75 kg: Isroil Madrimov — Eumir Marsial (Filippin) — 17:30\n-52 kg: Jasur Latipov — Sing Bisht (Hindiston) — 19:00\n-69 kg: Shahram G‘iyosov — Seon Xyong Li (Janubiy Koreya) — 19:45\n-81 kg: Bektemir Meliqo‘ziyev — Shagboz Negmatulloyev (Tojikiston) — 20:45\n+91 kg: Bahodir Jalolov — Doxyeon Kim (Janubiy Koreya) — 21:45", "category": "Sport", "title": "Toshkentda qozog‘istonlik bokschidan yengilgan Sanjar Tursunov JChdan quruq qoldi", "date": "05/03/2017", "url": "https://daryo.uz/2017/05/03/toshkentda-qozogistonlik-bokschidan-yengilgan-sanjar-tursunov-jchdan-quruq-qoldi/"}
{"content": "Futbol bo‘yicha Angliya Liga Kubogining nimchorak finali doirasidan o‘rin olgan 6 ta uchrashuv bo‘lib o‘tdi. Yana ikki o‘yin bugun — 25-oktabr kuniga tayin qilingan. Unda “Chelsi” va “Tottenhem” chorak final sari harakat qiladi.\n\nXosep Gvardiola boshqaruvidagi “Siti” mavsum boshidan buyon qarshisidan chiqqan raqibni “savalab” kelayotgandi. “Shaharliklar” sal qolsa quyi liganing “Vulverhemton” klubi dovonidan o‘ta olmasligi mumkin edi. Uchrashuv penaltilar seriyasiga qadar yetib bordi. Mehmonlar ikki noaniq zarba berganidan so‘nggina uchrashuv taqdiri hal bo‘ldi. Chili termasining penaltilar seriyasidagi najotkori Klaudio Bravo, bu safar “Siti”ga ham omad keltirdi.\n\n“Arsenal” esa qo‘shimcha daqiqalarda to‘p surishga majbur bo‘ldi. Arsen Venger London klubini qabul qilib olganidan 3 yil o‘tib dunyoga kelgan futbolchi — Edvard Nketia “to‘pchilar” joniga oro kirdi.\n\nJoze Mourinyoning “Yunayted”i Uelsda tavakkal qilib o‘tirmadi va asosiy vaqtdayoq masalani hal qila oldi. O‘tgan bosqichda “Liverpul”ga chiqish eshiklarini ko‘rsatib qo‘ygan “Lester”, bu safar ham 2 ta gol farqi bilan zafar quchib, chorak finalga yo‘l oldi.\n\nAngliya Liga Kubogi\n 1/8 final bosqichi\n 24-oktabr, seshanba\nGollar: Jessi Lingard, 21 (0:1). Jessi Lingard, 59 (0:2).\nGollar: Josh Myorfi, 34 (0:1). Edvard Nketia, 85 (1:1). Edvard Nketia, 96 (2:1).\nGollar: Pablo Ernandes, 26 (0:1). Kelechi Ixeanacho, 30 (1:1). Islam Slimani, 71 (2:1). Riyod Mahrez, 88 (3:1).\nGollar: Jek Simpson, 49 (1:0). Markus Tavernyer, 56 (1:1). Kallum Uilson, 75-pen (2:1). Benik Afobe, 83 (3:1).\nGollar: Bakari Sako, 21 (0:1). Mett Teylor, 34 (1:1). Milan Jurich, 39 (2:1). Jo Brayan, 60 (3:1). Kallum O’Douda, 66 (4:1).\n25-oktabr, chorshanba\n“Tottenhem” — “Vest Hem”\n“Chelsi” — “Everton”", "category": "Sport", "title": "Liga Kubogi. “Siti”ni to‘xtatadigan klub topildi. “Yunayted” va “Arsenal” chorak finalda", "date": "10/25/2017", "url": "https://daryo.uz/2017/10/25/liga-kubogi-sitini-toxtatadigan-klub-topildi-yunayted-va-arsenal-chorak-finalda/"}
{"content": "Misr adliya vaziri Mahfuz Saber 11-may, dushanba kuni iste’foga chiqish haqida ariza berdi, deya xabar bermoqda Reuters. Bunga uning omma oldida so‘zlagan fikrlari jamoatchilikka qattiq ta’sir qilgani sabab bo‘ldi.\n\nShov-shuvni vazirning teleintervyularidan biri keltirib chiqardi, unda u sudya “badavlat va odob-axloq darajasi yuqori bo‘lgan oilada tarbiyalangan bo‘lishi kerak”ligini, farroshlarning farzandlari esa depressiyaga tushish muammosiga yo‘liqishi mumkinligi tufayli “o‘zlariga mos ish” topishi lozimligini aytdi.\nSaberning so‘zlarini misrliklarning ko‘pchiligi irq ajratish va qashshoqlar uchun haqorat sifatida qabul qilgan.\nSaberning o‘zi yanglish gapirib qo‘yganini aytdi hamda jamoatchilik fikri va “oddiy fuqarolar”ga hurmat yuzasidan iste’fo berganini tushuntirdi.", "category": "Dunyo", "title": "Misr vaziri farroshlarning bolalari haqida aytgan gaplari uchun iste’foga chiqdi", "date": "05/12/2015", "url": "https://daryo.uz/2015/05/12/misr-vaziri-farroshlarning-bolalari-haqida-aytgan-gaplari-uchun-istefoga-chiqdi/"}
{"content": "Sony kompaniyasining ma’lum qilishicha, barcha Xperia Z qurilmalariga Android’ning Lollipop versiyasini o‘rnatish mumkin bo‘ladi. Bu haqda Mobinfo.uz ma’lumotiga asoslanib “Parol” nashri xabar berdi.\n\nAndroid 5.0 Lollipop operatsion tizimini o‘rnatish mumkin bo‘lgan ilk Sony qurilmalari Xperia Z3 va Z2 smartfonlari bo‘ladi. Ushbu smartfonlarga Android’ning yangi versiyasini 2015-yilning boshlarida o‘rnatish imkoniyati yaratiladi. Boshqa qurilmalar esa ulardan keyinroq ushbu imkoniyatga ega bo‘ladi.\nAndroid’ning yangi Lollipop bilan undan avvalgi KitKat versiyalarining bir-biridan farqlarini ushbu maqolada bilib olsangiz bo‘ladi. Shuningdek, O‘zbekistonda sotilayotgan Sony smartfonlarining narxlari bilan “Parol” nashrining ushbu maqolasida tanishishingiz mumkin.", "category": "Texnologiyalar", "title": "Sony Xperia Z qurilmalarining barchasiga Android 5.0 Lollipop’ni o‘rnatish mumkin bo‘ladi", "date": "10/20/2014", "url": "https://daryo.uz/2014/10/20/sony-xperia-z-qurilmalarining-barchasiga-android-5-0-lollipopni-ornatish-mumkin-boladi/"}
{"content": "Rossiyaning Qozon shahrida tashkil etilgan suv sporti bo‘yicha jahon chempionati bahslarida yarim finalga qadar yetib borgan o‘zbekistonlik Vladislav Mustafin rossiyalik telesharhlovchi Dmitriy Guberniyevning xatosi bilan bog‘liq vaziyatga izoh berdi, deb xabar qiladi “Sports.uz”.\n\nEslatib o‘tamiz, Guberniyev o‘zbekistonlik sportchini sharh vaqtida Belarus vakili sifatida tanishtirgandi.\n“Juda g‘alati holat yuzaga keldi. Ma’lum bo‘lishicha, FINA (Xalqaro suzish federatsiyasi) ro‘yxatida meni nima uchundir Belarus vakili sifatida qayd etishgan ekan. Aftidan, sharhlovchi Guberniyev ham shu sabab meni shunday tanishtirgan. Albatta, startga chiqqan vaqtim hech narsani sezmadim. Bu haqda startdan so‘ng menga aytishdi. Hozir bu holatga katta murabbiyimiz oydinlik kiritmoqda”, — dedi Mustafin.", "category": "Sport", "title": "O‘zbekistonlik suzuvchi rossiyalik telesharhlovchi Dmitriy Guberniyevning xatosiga izoh berdi", "date": "08/05/2015", "url": "https://daryo.uz/2015/08/05/ozbekistonlik-suzuvchi-rossiyalik-telesharhlovchi-dmitriy-guberniyevning-xatosiga-izoh-berdi/"}
{"content": "Qirg‘izistonning hukmron Sotsial-demokratik partiyasi amaldagi bosh vazir Sooronbay Jeenbekovni prezidentlikka nomzod sifatida ko‘rsatadi. Bu haqda mamlakatning amaldagi prezidenti Almazbek Atambayev Rossiyaning Qozon shahriga tashrifi chog‘ida bayonot berdi, deb xabar qiladi “TASS”.\n\n“QSDP Jeenbekov nomzodini qo‘llab-quvvatlaydi”, — ta’kidladi u.\nAtambayev mazkur siyosiy partiyaning asoschisi va rahbari hisoblanadi.\nQSDP syezdi 15-iyul kuni bo‘lib o‘tishi kutilmoqda. Saylov 15-oktabrga mo‘ljallangan.", "category": "Dunyo", "title": "Qirg‘izistonning hukmron partiyasi bosh vazirni prezidentlikka nomzod sifatida ko‘rsatadi", "date": "06/25/2017", "url": "https://daryo.uz/2017/06/25/qirgizistonning-hukmron-partiyasi-bosh-vazirni-prezidentlikka-nomzod-sifatida-korsatadi/"}
{"content": "O‘zbekiston milliy terma jamoasi sardori Odil Ahmedov bilan shartnoma imzolagan “Shanxay SIPG” yangi mavsumga tayyorgarlik ko‘rish uchun Qatarga yo‘l oldi. Bu haqda “Chelsi”dan xarid qilingan Oskar o‘z Instagram sahifasida ma’lumot berdi.\n\nSuratda “Shanxay SIPG” klubining braziliyalik legionerlari aks etgan: Oskar, Xalk va Elkesen. Odil Ahmedov Shanxayga Oskardan ertaroq yetib borib, klub safiga qo‘shilgani inobatga olinsa, o‘zbekistonlik futbolchi ham shu samolyotdan joy olgan, biroq u Oskarning selfisida aks etmagan. Keyinroq bu surat Xalkning Instagramida ham ko‘rinish berdi.\nAhmedovning Instagram sahifasidagi so‘nggi surat Shanxayga yetib borgani bilan bog‘liqdir. Futbolchi Qatar tomon yo‘l olayotgan samolyotda yo rasmga tushmagan yoki tushgan rasmini sahifasiga joylashtirmagan.", "category": "Sport", "title": "Oskarning Odil Ahmedov ko‘rinmagan Instagram surati orqali “Shanxay SIPG” Qatarda yig‘in o‘tkazishi ma’lum bo‘ldi", "date": "01/04/2017", "url": "https://daryo.uz/2017/01/04/oskarning-odil-ahmedov-korinmagan-instagram-surati-orqali-shanxay-sipg-qatarda-yigin-otkazishi-malum-boldi/"}
{"content": "Argentina federal sudyasi Klaudio Bonadio mamlakat sobiq prezidenti Kristina Fernandes de Kirshnerni Buenos-Ayresdagi yahudiy madaniy markazida 1994-yilda amalga oshirilgan terakt ishi bo‘yicha so‘roqqa kelish majburiyatini yukladi. Bu haqda “TASS” xabar bermoqda.\n\nSobiq davlat rahbariga mamlakatni tark etish ham man qilingan. De Kirshner 26 oktabrda — senatorlikka nomzodini qo‘ygan parlament saylovlaridan 4 kun o‘tib tergovchilarga ko‘rsatma berishi lozim. Agarda u g‘alaba qozonsa, sud ta’qibidan muhofazaga ega bo‘ladi.\nKristina de Kirshnerdan tashqari yana 14 kishi, jumladan, sobiq tashqi ishlar vaziri Ektor Timerman ham so‘roqqa chaqirildi. Ularga ham mamlakatni tark etish man qilindi.", "category": "Dunyo", "title": "Argentinaning sobiq prezidenti so‘roqqa chaqirildi va mamlakatni tark etishi man qilindi", "date": "10/10/2017", "url": "https://daryo.uz/2017/10/10/argentinaning-sobiq-prezidenti-soroqqa-chaqirildi-va-mamlakatni-tark-etishi-man-qilindi/"}
{"content": "24-aprel, juma kuni Apple Watch aqlli soatlarining global savdosi boshlandi, deya xabar bermoqda “3dnews.ru”. Yangi qurilma savdosi starti Apple mahsulotlari uchun xos bo‘lgan katta-katta navbatlarsiz o‘tdi.\n\nNashr ta’kidlashicha, juma kuni Apple do‘konlari Apple Watch’ni sotmadi, uni faqat ishonchli reteylerlarning savdo nuqtalaridan xarid qilish mumkin bo‘ldi. Apple aqlli soatni xarid qilishga ishtiyoqmandlarga uni onlayn-do‘kondan sotib olishni tavsiya qiladi, bu yangi iPhone va iPad’lar savdosi boshlanganida kuzatilgan uzundan-uzoq navbatlar yuzaga kelishiga yo‘l qo‘ymaydi.\nApple hozircha yangi qurilmaga oldindan berilgan buyurtmalar miqdorini oshkor qilmayapti.", "category": "Texnologiyalar", "title": "Apple Watch global savdosi boshlanishida uzundan-uzoq navbatlar kuzatilmadi", "date": "04/26/2015", "url": "https://daryo.uz/2015/04/26/apple-watch-global-savdosi-boshlanishida-uzundan-uzoq-navbatlar-kuzatilmadi/"}
{"content": "Xonanda Ozoda Saidzodaning yangi imidji shou-biznes vakillari, muxlislar va jurnalistlar uchun kutilmagan yangilik bo‘ldi. Uning taxallusi va imidji o‘zgarishi sabablarini bilish maqsadida jurnalist Feruz Muhammad xonanda bilan bog‘landi.\n\n— Nima uchun Nursaidova familyangizni Saidzoda taxallusiga o‘zgartirdingiz?\n— Bolaligimdan bobomning nomini o‘zimga olishni niyat qilib yurardim, shu sababli ham familyamni bobomning ismi — Saidzoda taxallusiga o‘zgartirdim. Yana bir maqsad — milliylik ruhini olib kirish uchun ham shunday qilindi.\n— Imidjingizni o‘zgartirganingiz ham ijtimoiy tarmoqlarda ancha muhokama bo‘ldi. Ba’zi bir muxlislarni “bizga avvalgi Ozodani qaytarib bering”, degan fikrlarini ham o‘qidik. Imidjingizni bu darajada o‘zgartirishingizga nima sabab bo‘ldi?\n— To‘g‘risini aytadigan bo‘lsam, imidjimning o‘zgarishi sababi salomatligim bilan bog‘liq. Bu odamlar aytib yurgan darajada, “Ozoda og’ir kasal ekan”, degan mish­-mishlar darajasidagi kasallikdan emas. Jarrohlikdan so‘ng soch to‘kilish holatlari bo‘lib turar ekan. Sochim rangining o‘zgarishi aynan imidj uchun qilinmagan. Holatdan kelib chiqib, vaziyatga to‘g‘ri yondashib shunday imidj o‘yladik. Bu odamlarni o‘zimga qaratish yoki shunga o‘xshash fikrlardan kelib chiqib qilingan ish emas. San’atkor muxlislarning e’tibori markazida yuradi. Shu sababdan, o‘ta zamonaviylik ham yoki zamondan orqada qolish ham yarashmaydi. Milliyligimiz, o‘zbekchiligimizdan kelib chiqqan holda ish tutish maqsadga muvofiqdir.\n\n— Ijodingizda nima yangiliklar bor?\n— O‘tgan yil “E’tirof et” deb nomlangan, hali tugatilmagan albomimning qoralama varianti tarqab ketdi. Salomatligim bilan bog‘liq muammolar sababli bu albomni tugatish bir yilga kechikdi — o‘sha paytda shifokorlar menga bir yil davomida qo‘shiq aytishni taqiqlab qo‘ygandi. Hozir “E’tirof et” deb nomlangan albomimni yozib tugatish arafasidamiz.\n— Shifokorlar taqiqining sababi nima?\n— Mendagi kasallik professional operachilarda uchraydi. Ya’ni, jonli qo‘shiq kuylaganda ortiqcha zo‘riqish, bor imkoniyatni ishga solish kerak bo‘ladi, buni o‘sha vaqtda sog‘ligim ko‘tarmas edi. Shu sababdan shifokorlar qo‘shiq aytishimni taqiqlab qo‘yishgan edi. Hozir hammasi yaxshi.", "category": "Madaniyat", "title": "Ozoda Saidzoda: Menga bir yil qo‘shiq aytishni taqiqlab qo‘yishdi", "date": "02/23/2016", "url": "https://daryo.uz/2016/02/23/ozoda-saidzoda-menga-bir-yil-qoshiq-aytishni-taqiqlab-qoyishdi/"}
{"content": "Afg‘oniston shimolida harbiy xizmatchilar va “Tolibon” radikal harakati jangarilari o‘rtasidagi to‘qnashuvda 10 nafar politsiya xodimi va yetti nafar harbiy xizmatchi halok bo‘ldi, deb xabar beradi “TASS”.\n\nToliblar 8-martdan 9-martga o‘tar kechasi Taxar provinsiyasi hududidagi nazorat-o‘tkazish punktlaridan biriga hujum uyushtirgan.\nHodisa joyiga mahalliy politsiyachilardan iborat qo‘shimcha kuch yetib kelgan. Ikki tomon o‘rtasida shiddatli otishma boshlangan.\nQayd etilishicha, yana to‘qqiz nafar politsiyachi yaralangan. Radikal harakatning yo‘q qilingan jangarilari haqida ma’lumot keltirilmagan.\nSo‘nggi vaqtda ekstremistlarning sharqiy va janubiy provinsiyalarida ta’sir doirasi kengaygan, deyiladi xabarda.", "category": "Dunyo", "title": "Afg‘onistondagi nazorat o‘tkazish punktiga toliblar hujumi oqibatida 17 kishi halok bo‘ldi", "date": "03/09/2018", "url": "https://daryo.uz/2018/03/09/afgonistondagi-nazorat-otkazish-punktiga-toliblar-hujumi-oqibatida-17-kishi-halok-boldi/"}
{"content": "Rossiya prezidenti Vladimir Putinning jiyani “Xalq xazinasi” va “Mikromoliyalashtirish markazi” mikromoliya tashkilotlari birlashuvidan tashkil etiladigan Birlashgan mikromoliya korporatsiyasi direktorlar kengashiga kiradi, deb xabar bermoqda Meduza.\n\nRossiya prezidentining amakivachchasi Igor Putinning o‘g‘li bo‘lgan Roman Putin yangi korporatsiya uni direktorlar kengashiga taklif qilgani va bunga rozilik berganini tasdiqlagan.\nRossiyadagi mikromoliya tashkilotlaridan birining rahbari yangi tuzilmaga ko‘proq Putin familiyasi muhimligini ta’kidlagan. Birlashgan mikromoliya korporatsiyasining yarmini “Mikromoliyalashtirish markazi” egasi Pavel Sigal va “Xalq xazinasi”ning 45 foizi xo‘jayini Ilya Kalyanov o‘zaro bo‘lib olishi kutilmoqda. Qolgan yarmi esa sarmoyador hamkorlar uchun ajratiladi.", "category": "Dunyo", "title": "Putinning jiyani yangi mikromoliya korporatsiyasining direktorlar kengashiga kiritiladi", "date": "03/03/2015", "url": "https://daryo.uz/2015/03/03/putinning-jiyani-yangi-mikromoliya-korporatsiyasining-direktorlar-kengashiga-kiritiladi/"}
{"content": "Suv tejovchi texnologiyalarni qo‘llagan holda Qo‘qon shahrida (Farg‘ona viloyati) o‘tkazilgan birinchi UzWaterAware eko-marafoni doirasida birvarakayiga bir nechta tadbir o‘tkazildi, sug‘orish xarjlarini 50 % kamaytirishga imkon beruvchi “gidrogel”dan foydalangan holda 2000 ta ko‘chat o‘tkazish bo‘yicha mahorat darslari shular jumlasidan bo‘ldi. Bu haqda “Daryo”ga tadbir tashkilotchilari xabar berdi.\n\nNukus shahrida esa eko-marafon Qoraqalpog‘iston Respublikasi va Xorazm viloyatining amaliyotchi jurnalistlari hamda Berdax nomidagi Qoraqalpoq davlat universiteti jurnalistika bo‘limi talablari uchun suv-ekologiya mavzusini yoritish bo‘yicha trening tariqasida bo‘lib o‘tdi. Tadbir Markaziy Osiyo mintaqaviy ekologiya markazi tomonidan Yevropa Ittifoqi tomonidan moliyalashtirilayotgan UzWaterAware loyihasi doirasida Suv xo‘jaligi vazirligi hamda O‘zR Ekologiya va atrof-muhitni muhofaza qilish davlat qo‘mitasi ko‘magi ostida tashkil etildi.\nNukusda o‘tkazilgan UzWaterAware suv tejash eko-marafoni Qoraqalpog‘iston hamda qo‘shni Xorazm OAV vakillarini, shuningdek treninglar bo‘lib o‘tgan Berdax nomidagi Qoraqalpoq davlat universitetining jurnalistika bo‘limi talabalarini qamrab oldi. Loyihada suv-ekologiya, “jurnalistika ma’lumotlari”, suv tejash sohasidagi muammolar va ularning yechimlarini to‘g‘ri yetkazib berish kabi mavzularni yoritishga alohida e’tibor qaratildi.\nNatijalarga ko‘ra trening ishtirokchilari jurnalistning zamonaviy instrumentlari, veb-dasturlar va keng auditoriyani suv-ekologiya mavzusiga jalb etish bo‘yicha materiallarni yetkazishning yangi imkoniyatlari haqida ko‘plab ma’lumotlarga ega bo‘lganliklari ta’kidlandi.\nQo‘qonda o‘tkazilgan eko-marafonning asosiy maqsadi o‘simliklarni sug‘orishda suv xarjlarini kamaytiruvchi texnologiyani yaqqol ko‘rsatish bo‘ldi. Qarag‘ay, pavlovniya, katalpa, siren singari 2000 dan ortiq ko‘chatlarni o‘tkazishda Toshkent irrigatsiya va qishloq xo‘jaligini mexanizatsiyalash muhandislari instituti tavsiyasiga ko‘ra, gidrogel – mahalliy ilmiy laboratoriyalar bazasida bizga moslashtirilgan ilmiy ishlanmadan foydalanildi.\nQo‘qondagi uch kunlik tadbirda shaharning bir necha ko‘chalari va ijtimoiy obyektlari qamrab olindi. Furqat nomidagi bog‘da fermerlar hamda “Obodonlashtirish boshqarmasi” va “Kommunxizmat” agentligi xodimlari uchun qurg‘oqchil iqlim sharoitida suv xarjini kamaytirish maqsadida daraxtlar va boshqa o‘simliklarni ekishda suv tejovchi gidrogelni qo‘llash bo‘yicha maxsus ochiq mahorat darslari bo‘lib o‘tdi.\nUzWaterAware suv tejash eko-marafonlari turli formatlardagi tadbirlar bilan Toshkent shahri va Respublikaning boshqa viloyatlari hamda Qoraqalpog‘iston Respublikasida 2019-yil mobaynida davom etadi.", "category": "Mahalliy", "title": "Qo‘qon va Nukus suv tejashga bag‘ishlangan eko-marafon bo‘lib o‘tdi", "date": "04/04/2019", "url": "https://daryo.uz/2019/04/04/qoqon-va-nukus-suv-tejashga-bagishlangan-eko-marafon-bolib-otdi/"}
{"content": "Qirg‘izistonda Moskvadagi yong‘inda 14, Bishkek—O‘sh yo‘lidagi avtohalokatda to‘qqiz kishi halok bo‘lgani munosabati bilan 29-avgust, dushanba motam kuni deb e’lon qilindi. Bu haqda mamlakat prezidentining rasmiy saytida ma’lum qilindi, deb xabar beradi “RBK”.\n\nPrezident Almazbek Atambayev halok bo‘lganlarning oilasiga hamdardlik izhor etdi va bu butun Qirg‘iziston xalqi uchun og‘ir yo‘qotish ekanligini bildirdi.\nDavlat rahbari farmoniga ko‘ra, 29-avgust kuni respublika hududida davlat bayroqlari tushiriladi; madaniyat muassasalari va teleradiokompaniyalarga ko‘ngilochar dasturlar hamda tadbirlarni bekor etish tavsiya etildi. Respublika hukumati va mahalliy o‘z-o‘zini boshqarish idoralariga qurbonlar hamda jabrlanganlar oilasiga yordam berish topshirildi.", "category": "Dunyo", "title": "Qirg‘izistonda 29-avgust motam kuni deb e’lon qilindi", "date": "08/28/2016", "url": "https://daryo.uz/2016/08/28/qirgizistonda-29-avgust-motam-kuni-deb-elon-qilindi/"}
{"content": "Jahon Chempionati boshlanmasidan avval Marca nashri hakamlar qanchadan pul olishi haqida xabar bergandi.\n\nUnga ko‘ra mundial uchun bosh hakam 57 ming yevro, shuningdek, har uchrashuv uchun 2 500 yevrodan pul olardi. Qanot hakamlari esa musobaqadagi ishtirok uchun 20 ming yevro va har bir o‘yin uchun 1 600 yevro pul topishi belgilangan edi. “Championat.asia” nashri esa o‘zbek hakamlarining Jahon Chempionatida ishlab topgan pullarini xomcho‘t qilib ko‘rdi.\nShu tariqa mundialga borganligi uchun Ravshan Ermatov 57 ming yevro pul ishlab olgan bo‘lsa, boshqargan 2 ta uchrashuvi uchun 2 500 yevrodan pul oladigan bo‘ldi. Demak, Ermatovning o‘zi Rossiyadagi musobaqada jami 62 000 yevro ishlab topdi.\nQanot hakamlari Abduhamidillo Rasulov va Jahongir Saidovning har biri Jahon Chempionati paytida 23 200 yevrodan pul ishlab topdi. O‘zbekistonlik hakamlar umumiy hisobda 108 400 yevroga ega bo‘ldi.", "category": "Sport", "title": "Ravshan Ermatov va uning brigadasi JCh—2018 da qancha pul ishlab topdi?", "date": "07/05/2018", "url": "https://daryo.uz/2018/07/05/ravshan-ermatov-va-uning-brigadasi-jch-2018-da-qancha-pul-ishlab-topdi/"}
{"content": "Bugungi kunda Tizen operatsion tizimida ishlaydigan yagona Samsung Gear S aqlli soati uchun Opera Mini veb-brauzerini yuklab olish imkoniyati yaratildi. Bu bilan Opera Mini dasturi Gear S uchun mo‘ljallangan ilk veb-brauzer bo‘ldi. Bu haqda Phonearena.com ma’lumotiga asoslanib “Parol” nashri xabar berdi.\n\nMa’lumotlarga ko‘ra, Opera Mini internet sahifalarining ko‘rinishini 10 foizgacha kichraytirib bera oladi. Endilikda undan 2 dyuym displeyga ega Gear S aqlli soatida ham foydalanish mumkin.\nShuningdek, Opera’ning Gear S uchun mo‘ljallangan veb-brauzerida kichik displeyda barmoq bilan ishlash funksiyasi ham ancha yaxshilangan. Opera Mini’ning Speed Dial bo‘limida esa veb-sahifalarga yo‘naltiruvchi tugmalar kattaroq ko‘rinishga keltirilgan.", "category": "Texnologiyalar", "title": "Opera Mini Samsung Gear S aqlli soati uchun mo‘ljallangan ilk veb-brauzer bo‘ldi", "date": "10/08/2014", "url": "https://daryo.uz/2014/10/08/opera-mini-samsung-gear-s-aqlli-soati-uchun-moljallangan-ilk-veb-brauzer-boldi/"}
{"content": "Tarmoqda Xiaomi Mi 10 Pro mobil qurilmasining test natijalari tarqaldi. Ularga ko‘ra, qurilma dunyodagi eng tezkor ishlovchi smartfon hisoblanadi, deyiladi Digital Chat Station ma’lumotida.\n\nXitoydagi eng ommaviy blogning qayd etishicha, Xiaomi yangi smartfonni yaqin orada sotuvga chiqaradi. Muallif smartfon imkoniyatlarini baholashda AnTuTu testlariga asoslangan, ularga ko‘ra Mi 10 Pro qariyb 600 ming ball to‘plagan. Xiaomi Mi 10’ning odatiy versiyasi ushbu testda 560 ming atrofidagi ball yig‘a olgan.\n\n\nMish-mishlarga ko‘ra, Mi 10 Pro’da 120 gerts chastotaga ega yangilangan ekran, Qualcomm Snapdragon 865 protsessori, LPDDR5 standartidagi sakkiz gigabayt tezkor xotira, 66 Vatt quvvatga ega tezda zaryadlanuvchi akkumulyator bo‘ladi.\nAnTuTu’ning yanvar natijalari bo‘yicha bozordagi eng ko‘p ishlab chiqarilayotgan smartfon Vivo iQOO Neo 855 bo‘lib turibdi, qurilma deyarli 504 ming ball to‘plagan. Yanvar oxirida tarmoqlarda hali namoyish etilmagan flagman Xiaomi Mi 10’ning sintetik testlar natijalari tarqaldi. Ularga ko‘ra apparat 560 ming ball yig‘a olgan.\nManbalar Xiaomi Mi 10 savdo tarmog‘ining relizi fevral o‘rtasida amalga oshishini bildirgan. 6-fevralda Xiaomi vakillari devayslarning an’anaviy taqdimoti koronavirus epidemiyasi sabab o‘tkazilmasligini ma’lum qilgan. Xitoy kompaniyasi odatiy tadbir o‘rniga onlayn-taqdimot qilishni rejalashtirmoqda. Honor brendi ham jurnalist va blogerlarni yangi smartfon taqdimotiga taklif qilish fikridan qaytgan.", "category": "Texnologiyalar", "title": "Xiaomi dunyodagi eng tezkor smartfonni ishlab chiqaradi", "date": "02/08/2020", "url": "https://daryo.uz/2020/02/08/xiaomi-dunyodagi-eng-tezkor-smartfonni-ishlab-chiqaradi/"}
{"content": "Bugun, 24-iyul kuni amerikalik qo‘shiqchi, aktrisa va prodyuser Jennifer Lopesning tug‘ilgan kuni bo‘lib, u 45 yoshga to‘ldi. Bu haqda Gazeta.ru xabar berdi.\n\nJennifer Lopes Nyu-Yorkda katta bo‘lib, musiqa va xoreografiyadan ta’lim olgan. Karyerasini tungi klublarda ishlashdan boshlagan Lopes, keyinchalik New Kids on the Block guruhi bilan hamkorlik o‘rnatadi.\n\n1990-yillar boshida Jennifer teleshoularda paydo bo‘la boshlaydi, kinolarda rol ijro etadi. Uning eng katta muvaffaqiyati “Selena” biografik dramasi (1997) bo‘lib, bu kinofilmdagi ijrosi uchun Lopes “Oltin globus” nomzodlari orasidan joy olgan.\nSo‘nggi yillarda aktrisa kinolarda kam rol ijro etmoqda. Biroq u qatnashgan kinolar jami ikki milliard dollarga yaqin pul to‘plashga muvaffaq bo‘ldi.\n\nMusiqa sohasida ham ko‘plab yutuqlarga erishib kelayotgan Jenniferning “On the 6” nomli ilk albomi 1999-yil chiqib, Billboard-200 reytingida 8-o‘ringacha ko‘tarilgan bo‘lsa, uning ikkinchi “J.Lo” albomi ushbu reytingning birinchi pog‘onasini zabt etgan.\nHozirda uning albomlari soni sakkiztani tashkil etadi. So‘nggi, sakkizinchi “A.K.A.” plastinkasi 2014-yil iyun oyida muxlislar e’tiboriga taqdim etilib, Billboard’ning kuchli o‘nligidan joy oldi.\n\nJennifer Lopes ikki marta “Lotin Gremmisi”da g‘alaba qozonib, asosiy musiqiy mukofot “Gremmi”ning nomzodlaridan bo‘lgan.", "category": "Madaniyat", "title": "Bugun Jennifer Lopes 45 yoshni qarshi oldi", "date": "07/24/2014", "url": "https://daryo.uz/2014/07/24/bugun-jennifer-lopes-45-yoshni-qarshi-oldi/"}
{"content": "Nafaqat musiqa, balki moda olamining ham qirolichasi sanaladigan Beyonsening shundoq ham hashamatli garderobi yana bir nodir va qimmatbaho buyum bilan boyidi: Buyuk Britaniyaning Borgezie modalar uyi tomonidan yaratilgan brilliant poyafzal uchun 200 ming funt yoki 312,3 ming dollar sarflandi. Beyonse uni yangi klipi uchun xarid qilgan. Bu haqda “Nur.kz” xabar bermoqda.\n\nUshbu kolleksiya Diamond Princess Constellation deya nomlanadi va buyurtmachi istagiga ko‘ra faqat tilla yoki platinadan tayyorlanadi va mingdan ziyod brilliantlar bilan bezaladi. Zargarlik san’atining mo‘jizasi deyishga arzigulik poyafzalni yaratishga uch hafta vaqt sarflandi va umrbod kafolatga ega bo‘ldi.\nMa’lumot o‘rnida: bisotida Diamond Princess Constellation poyafzali bor ekanligi bilan xonandadan tashqari nomi oshkor etilmagan dubaylik xonimgina maqtana oladi, xolos.\n", "category": "Madaniyat", "title": "Beyonse 300 ming dollarga brilliant tufli xarid qildi", "date": "08/04/2015", "url": "https://daryo.uz/2015/08/04/beyonse-300-ming-dollarga-brilliant-tufli-xarid-qildi/"}
{"content": "Jismoniy tarbiya va sportni rivojlantirish jamg‘armasining homiylik mablag‘larini o‘z vaqtida shakllantirish, sport inshootlarini belgilangan muddatlarda va sifatli foydalanishga topshirishni ta’minlash hamda bu borada hokimliklarning mas’uliyatini oshirish maqsadida O‘zbekiston Respublikasi Vazirlar Mahkamasining 2019-yil 15-yanvardagi 32-sonli qarori bilan “O‘zbekiston Respublikasi Jismoniy tarbiya va sport vazirligi huzuridagi Jismoniy tarbiya va sportni rivojlantirish jamg‘armasi faoliyatini tashkil etish to‘g‘risida”gi 2018-yil 5-iyuldagi 507-son qarorga o‘zgartirish va qo‘shimchalar kiritildi. Bu haqda Jismoniy tarbiya va sport vazirligi matbuot xizmati “Daryo”ga xabar berdi.\n\nQaror muvofiq, endilikda Jismoniy tarbiya va sportni rivojlantirish jamg‘armasi kuzatuv kengashiga O‘zbekiston Respublikasi Bosh vaziri (Abdulla Aripov) raislik qiladi. O‘z navbatida Qoraqalpog‘iston Respublikasi Vazirlar Kengashining Raisi hamda viloyatlar va Toshkent shahar hokimlari hududiy Jamoat kengashlari raislari etib belgilanib, ularning sport inshootlarida qurilish-montaj ishlarining borishi va ularning o‘z vaqtida foydalanishga topshirilishi bo‘yicha shaxsiy javobgarliklari oshirildi.\nShu bilan birga, jamg‘arma mablag‘lari hisobidan sport obyektlarini qurishda rivojlangan xorijiy davlatlar tajribasini o‘rganish va respublika hududlarida quriladigan obyektlar loyihalariga tatbiq etish maqsadida jamg‘arma hamda qurilish va loyiha tashkilotlarining malakali mutaxassislari xorijiy davlatlarga yuboriladi, shuningdek tajriba almashish uchun xorijdan mutaxassislar jalb etiladi.\nMa’lumot uchun, mazkur jamg‘arma mablag‘lari xayriya tashkilotlari, xususiy tadbirkorlar, jismoniy va yuridik shaxslar, shu jumladan O‘zbekiston Respublikasi norezidentlari tomonidan o‘tkaziladigan homiylik o‘tkazmalari, davlat budjeti mablag‘lari, shuningdek qonun hujjatlarida taqiqlanmagan boshqa tushumlar hisobidan shakllantiriladi.", "category": "Sport", "title": "Jismoniy tarbiya va sportni rivojlantirish jamg‘armasiga endi Bosh vazir raislik qiladi", "date": "01/16/2019", "url": "https://daryo.uz/2019/01/16/jismoniy-tarbiya-va-sportni-rivojlantirish-jamg%ca%bbarmasiga-endi-bosh-vazir-raislik-qiladi/"}
{"content": "JCh—2018 saralashining Shimoliy Amerika mintaqasida 7-tur uchrashuvlariga yakun yasaldi. Mazkur mintaqa uchun FIFA 3,5 ta kvota ajratgan bo‘lib, saralashda 4-o‘rinni qo‘lga kiritgan jamoa Osiyo pley-offi g‘olibi bilan to‘qnash keladi.\n\nMeksika terma jamoasi bugun tongda Panama ustidan zafar quchib, mundial yo‘llanmasini naqd qilib qo‘ydi. Oldindagi 3 ta tur davomida Meksika mag‘lub bo‘lsa ham, 4-o‘rindagi Gonduras uni quvib o‘ta olmaydi.\nAQSh termasi esa prinsipial o‘yinda Kosta-Rikaga imkoniyatni boy berdi. Ayni paytda amerikaliklar to‘g‘ridan-to‘g‘ri yo‘llanma taqdim etuvchi 3-yo‘llanma uchun kurashish bilan band.\nMeksikaga qadar mezbon Rossiya, shuningdek, Braziliya, Eron va Yaponiya termalari ham 2018-yilgi Jahon Chempionatida ishtirok etish masalasini muvaffaqiyatli hal qilib qo‘ygandi.\nJCh—2018. Saralash\n CONCACAF. 7-tur\n 2-sentabr, shanba\nGollar: Marko Urenya, 30 (0:1). Marko Urenya, 82 (0:2).\nGollar: Alehandr Lopes, 7 (0:1). Albert Elis, 16 (0:2). Jevin Jons, 67-pen (1:2).\nGol: Irving Lozano, 53 (1:0).\n", "category": "Sport", "title": "Meksika termasi JCh—2018 ga borishi aniq bo‘lgan beshinchi jamoaga aylandi", "date": "09/02/2017", "url": "https://daryo.uz/2017/09/02/meksika-termasi-jch-2018-ga-borishi-aniq-bolgan-beshinchi-jamoaga-aylandi/"}
{"content": "“Manchester Yunayted” sobiq bosh murabbiyi Aleks Fergyusonning klub boshqaruvida kechgan so‘nggi uchrashuvida chaynagan saqichining bir qismi kimoshdi savdosida 390 ming funtga (450 ming yevro) sotildi, deb xabar beradi The Sun.\n\nO‘sha o‘yinda “qizil iblislar” “Vest Bromvich” bilan durang natija qayd etgandi (5:5).\nMa’lum qilinishicha, tushgan daromad “Manchester Yunayted” xayriya jamg‘armasi hisob raqamiga o‘tkaziladi.\nAleks Fergyuson “Manchester Yunayted”ni 1986-yildan 2013-yilga qadar boshqargan. “Mankunianlar” uning qo‘l ostida Angliya chempionligini 13 marotaba qo‘lga kiritdi, Angliya Kubogida 5 marta va Yevropa Chempionlar Ligasida 2 marta g‘alaba qozongan.\n2010-yil 19-dekabrida ser Aleks Fergyuson “qizillar”ni eng uzoq vaqt boshqargan mutaxassis sifatida Mett Basbi o‘rnatgan rekordni yangiladi.", "category": "Sport", "title": "Aleks Fergyusonning saqichi salkam yarim million yevroga sotildi", "date": "03/20/2019", "url": "https://daryo.uz/2019/03/20/aleks-fergyusonning-saqichi-salkam-yarim-million-yevroga-sotildi/"}
{"content": "Prezident Shavkat Mirziyoyev Buxoro viloyatidagi Qandim zavodining qurilishida ishtirok etgan yoshlarning xizmatlarini e’tirof etdi. Uning so‘zlarini Prezident matbuot xizmati keltirdi.\n\n“Qandim zavodi qurilishida qatnashgan minglab yoshlarimiz zamonaviy bilimlar, yuksak texnologiyalarni chuqur o‘zlashtirdi. Bu qora ko‘zlar O‘zbekistonning faxri, suyanchidir”, — dedi davlat rahbari.\nOldinroq Prezident majmuaning ochilish marosimida ishtirok etgani ma’lum qilingan edi.", "category": "Mahalliy", "title": "Shavkat Mirziyoyev: Bu qora ko‘zlar O‘zbekistonning faxri, suyanchidir", "date": "04/19/2018", "url": "https://daryo.uz/2018/04/19/shavkat-mirziyoyev-bu-qora-kozlar-ozbekistonning-faxri-suyanchidir/"}
{"content": "Futbol bo‘yicha 2018-yilgi jahon chempionati saralash bahslari doirasida 17-noyabr kuni bo‘lib o‘tgan Yaman va O‘zbekiston milliy terma jamoalari o‘rtasidagi o‘yin boshlanishi arafasida Parijda yuz bergan terakt qurbonlari xotirasi uchun bir daqiqa sukut saqlandi. Bu haqda O‘zbekiston Futbol Federatsiyasi vakili Sherzod Egamberdiyev Facebook’dagi sahifasida xabar qoldirdi.\n\nFransiya poytaxtida 13-noyabr kuni oqshomda yuz bergan teraktlar ketma-ketligi oqibatida 129 kishi halok bo‘lgan, 352 kishi tan jarohati olgan. Teraktlar yuz berayotgan vaqtda Parijda Fransiya va Germaniya o‘rtasida futbol uchrashuvi bo‘lib o‘tayotgan edi.\nQayd etish joiz, terakt xavfi sabab 17-noyabr kuni Yevropada bir qator futbol uchrashuvlari bekor qilindi. Xususan, Bryusselda Belgiya va Ispaniya terma jamoalari o‘rtasidagi, Gannoverda esa Germaniya va Gollandiya terma jamoalari o‘rtasidagi o‘yinlar bekor qilindi.\nMa’lumot uchun, Yamanga qarshi o‘yinda O‘zbekiston milliy terma jamoasi 3:1 hisobida g‘alaba qozondi.", "category": "Sport", "title": "Yaman — O‘zbekiston o‘yini oldidan Parijdagi teraktlar qurbonlari xotirasi uchun bir daqiqa sukut saqlandi", "date": "11/18/2015", "url": "https://daryo.uz/2015/11/18/yaman-ozbekiston-oyini-oldidan-parijdagi-teraktlar-qurbonlari-xotirasi-uchun-bir-daqiqa-sukut-saqlandi/"}
{"content": "“Jabhat an-Nusra” jangarilari va ularning muxolifat qurolli tuzilmalaridagi ittifoqdoshlari Aleppodagi turar-joylarni o‘qqa tutishni to‘xtatmayapti. Ma’lumotlariga ko‘ra, sutka davomida shaharda 6 kishi halok bo‘ldi, 40 dan oshiq kishi jarohatlandi. Bu haqda “TASS” xabar bermoqda.\n\nSuriya armiyasi himoyasidagi Jamiliya, Sulaymoniya, Maydon va Azimiya dahalari yana jangarilar zarbasiga nishon bo‘ldi. Snaryadlar shaharning savdo markazlari— Baron va Nil ko‘chalari, meriya binosi oldida va Sa’dulla al-Jobiriy maydoniga ham tushdi. Buning oqibatida jiddiy moddiy zarar ko‘rilgani va jabrlanganlar bo‘lgani bildirilmoqda. \nShuningdek, shahardagi Said Ali masjidi ham o‘q ostida qoldi. Namozxonlar orasida yaralanganlar bor, ular kasalxonaga yetkazildi.", "category": "Dunyo", "title": "Aleppo o‘qqa tutilishi oqibatida 6 kishi halok bo‘ldi", "date": "05/02/2016", "url": "https://daryo.uz/2016/05/02/aleppo-oqqa-tutilishi-oqibatida-6-kishi-halok-boldi/"}
{"content": "2016-yil yakunlari bo‘yicha madaniyat, san’at, sport va ijodiyot sohasida “E’tirof” mukofoti sovrindorlarini taqdirlash marosimi o‘tkaziladi. Bu haqda O‘zbekiston Madaniyat va sport ishlari vazirligi matbuot xizmati ma’lum qildi.\n\nXabar berishlaricha, 2016-yil yakunlari bo‘yicha “E’tirof” mukofoti sovrindorlarini taqdirlash marosimi 2017-yil 14-fevral kuni “Istiqlol” san’at saroyida bo‘lib o‘tadi.\n“E’tirof” mukofoti “Teatr, kino va ommaviy tomoshalar”, “Estrada, an’anaviy, opera xonandaligi, musiqa ijrochiligi va raqs san’ati”, “Tasviriy va amaliy san’at”, “Badiiy ijod, jurnalistika va televideniye”, “Sport”, “E’tibor, ehtirom, e’zoz” kabi yo‘nalishlar bo‘yicha o‘tkaziladi.\nMa’lumot uchun, “E’tirof” mukofoti taqdimoti ilk marta 2013-yil dekabr oyida tashkil etilgan. 2014- va 2015-yillarda ham mukofotning taqdimoti dekabr oyida o‘tkazilgani sabab, 2016-yil dekabrida mukofot bekor qilingani haqida turli gap-so‘zlar tarqalgan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "2016-yil yakunlari bo‘yicha “E’tirof” mukofoti taqdimoti 14-fevral kuni o‘tkaziladi", "date": "01/27/2017", "url": "https://daryo.uz/2017/01/27/2016-yil-yakunlari-boyicha-etirof-mukofoti-taqdimoti-14-fevral-kuni-otkaziladi/"}
{"content": "NATOga a’zo mamlakatlar Rossiya chegarasi yaqinida keng ko‘lamli harbiy mashg‘ulotlarni o‘tkazadi. Unda 45 nafar ishtirokchi qatnashadi. Bu haqda AQSh dengiz piyodalari korpusining qo‘mondoni, general Robert Neller ma’lum qildi, deb xabar berdi “RIA Novosti”.\n\nUning so‘zlariga ko‘ra, o‘quv mashg‘ulotlari oktabr oyida boshlanadi. Unda o‘nlab kemalar va samolyotlar, shuningdek, amfibiya mashinalar ishtirok etadi. Nellerning aniqlik kiritishicha, manyovrlar Norvegiya qiroqlarida, Rossiya chegarasi yaqinida o‘tkaziladi.\n“Ishonchim komilki, bunga javoban Rossiya tomonidan namoyishkorona diplomatik harakatlar amalga oshiriladi”, — deydi general.\nAQSh armiyasining bo‘linmalari Norvegiyaga joriy yilning yanvar oyida joylashtirilgan edi. Dengiz piyodalari og‘ir sharoitlarda jangovar tayyorgarliklarni o‘tkazmoqda. Bu Ikkinchi jahon urushidan buyon birinchi marta chet el qo‘shinlarining mamlakat hududiga joylashtirilishi hisoblanadi.\nNATOga a’zo mamlakatlar 2014-yilda Qrim Rossiya tarkibiga qo‘shib olinganidan keyin Yevropadagi harbiy faoliyatini mustahkamlash bo‘yicha qaror qabul qilgandi.", "category": "Dunyo", "title": "NATO Rossiya chegarasi yaqinida keng ko‘lamli o‘quv mashg‘ulotlarini o‘tkazadi", "date": "03/08/2018", "url": "https://daryo.uz/2018/03/08/nato-rossiya-chegarasi-yaqinida-keng-kolamli-oquv-mashgulotlarini-otkazadi/"}
{"content": "Hukumat qarori bilan Faxriddin Solihov Transport vazirligi huzuridagi Yo‘l qurilish ishlari sifatini nazorat qilish inspeksiyasining boshlig‘i etib tayinlandi.\n\nMa’lumot uchun, Inspeksiyaning asosiy vazifasi yuridik va jismoniy shaxslar tomonidan yo‘l qurilishi ishlarida, yo‘l-qurilish materiallari, mahsulotlar va konstruksiyalarni ishlab chiqarishda normativ hujjatlar talablariga rioya etilishini nazorat qilish hisoblanadi.", "category": "Mahalliy", "title": "Faxriddin Solihov Yo‘l qurilish ishlari sifatini nazorat qilish inspeksiyasining boshlig‘i etib tayinlandi", "date": "03/12/2019", "url": "https://daryo.uz/2019/03/12/faxriddin-solihov-yo%ca%bbl-qurilish-ishlari-sifatini-nazorat-qilish-inspeksiyasining-boshlig%ca%bbi-etib-tayinlandi/"}
{"content": "Mavzuga doir: Pekinda Xitoyning 70 yilligiga bag‘ishlangan yirik parad o‘tkazilmoqda (video)\nXitoy Xalq Respublikasi tashkil topganining 70 yilligiga bag‘ishlangan harbiy paradda Pekin eng yangi DF-41 (“Dunfen-41”, “Sharq shamoli”) qit’alararo ballistik raketani namoyish etdi. Bu haqda “RIA Novosti” xabar bermoqda.\n\nXitoy 1-oktabr kuni o‘z tarixi davomida eng yirik parad o‘tkazmoqda. Unda Xitoy Xalq ozodlik armiyasidan qariyb 15 ming askar, 580 dona texnika, 160 samolyot va vertolyotlar jalb etilgan. Paradda Xitoy Xalq Respublikasi raisi Si Szinpin ishtirok etmoqda.\nMavzuga doir: Si Szinpin: “Dunyodagi biror kuch Xitoyning rivojlanishini to‘xtata olmaydi”\nRaketaning keng ommaga namoyishi 2009-yildagi paradda kutilgan, biroq bu ro‘y bermagan edi. Qattiq yoqilg‘i bilan ishlaydigan uch pog‘onali DF-41’ni ishlab chiqarish Xitoyda 1980-yillarda boshlab yuborilgan, raketani sinovdan o‘tkazish 2012-yilda amalga oshirilgan.\nDF-41 turli manbalar ma’lumotlariga ko‘ra, 12 mingdan 14 ming kilometrgacha bo‘lgan masofaga ucha oladi. U 6 tadan 10 tagacha manyovrni amalga oshiruvchi alohida bosh qismlarni tashiy oladi va aynan shu jihat uni tutib olishni qiyinlashtiradi. Raketa uzunligi 21 metrga yetadi, korpus aylanasi esa 2,2—2,5 metrni tashkil etadi.\nMavzuga doir: Shavkat Mirziyoyev Si Szinpinni Xitoy Xalq Respublikasi tashkil topganining 70 yilligi bilan qutladi\nRaketani yer ustidagi hamda temir yo‘ldagi harakatlanuvchi platforma, shaxtadagi ishga tushirish moslamalari orqali uchirish mumkin. Turli manbalar ma’lumotlariga ko‘ra, nishonga olish aniqligi 100 dan 500 metrgacha masofani tashkil etadi.\nAP’ning xabar berishicha, yangi ballistik raketa AQSh va uning ittifoqdoshlari tomonidan keng yo‘lga qo‘yilgan barcha raketalarga qarshi qalqonlarni teshib o‘tishga qodir.", "category": "Dunyo", "title": "Xitoy paradda eng yangi qit’alararo ballistik raketani namoyish etdi", "date": "10/01/2019", "url": "https://daryo.uz/2019/10/01/xitoy-pardda-eng-yangi-mintaqalararo-ballistik-raketani-namoyish-etdi/"}
{"content": "Rossiya Premyer-Ligasining 15-turidan keyin Moskvaning “Lokomotiv” klubi peshqadamga aylandi.\n\nO‘zbekistonlik Vitaliy Denisov to‘p suradigan “temiryo‘lchilar” markaziy o‘yinni Sankt-Peterburgda “Zenit”ga qarshi o‘tkazib, 3:0 hisobida zafar quchdi. Shu kuni Vitaliy Denisov o‘yinga tushmadi.\nBungacha “Lokomotiv” Roberto Manchini boshqarayotgan “Zenit” bilan bir xilda ochkoga ega bo‘lib turgandi. Yirik mag‘lubiyat sabab piterliklar bir pog‘ona sho‘ng‘ishga majbur bo‘ldi.\nEldor Shomurodov esa mamlakatning amaldagi chempioni hisoblangan “Spartak”ga qarshi bellashuvning 76-daqiqasida ko‘rinish berdi. Yakunda rostovliklar mag‘lubiyatdan qutulib qolib, 1 ochkoni qo‘lga kiritdi.\nVagiz Galiulin “Tosno” safida mavsumdagi uchinchi golini urishga muvaffaq bo‘ldi. Aynan uning goli jamoasiga 3 ochko taqdim etdi. Bunda “Tosno” darvozaboni penalti qaytarganini ham e’tirof etish kerak.\nGaliulin bungacha Tulada “Arsenal” postiga gol urib, jamoasining 2:1 hisobidagi g‘alabasini ta’minlagan, keyinroq Vadim Afonin harakat qiladigan “Anji” darvozasini ishg‘ol qilib, 2:2 hisobidagi durangga sabab bo‘lgandi. “Dinamo”ga qarshi o‘yinda bosh murabbiy Vagizni 55-daqiqada zaxiraga chaqirib oldi.\nBugun — 30-oktabr kuni Vadim Afonin to‘p suradigan “Anji” Grozniyda “Axmat”ga qarshi saf tortadi.\nRossiya Premyer-Ligasi\n 15-tur bellashuvlari\n 28-oktabr, shanba\nGollar: Aleksey Ionov, 20 (1:0). Fernando, 31 (1:1). Denis Glushakov, 34 (1:2). Matsey Vilyush, 87 (2:2).\n29-oktabr, yakshanba\nGollar: Jefferson Farfan, 57 (0:1). Jefferson Farfan, 69 (0:2). Aleksey Miranchuk, 77 (0:3).\nGol: Vagiz Galiulin, 9 (0:1).\nNoaniq penalti: Aleksandr Tashev, 60 (D).\n30-oktabr, dushanba\n“Axmat” — “Anji”\n", "category": "Sport", "title": "Shomurodov jamoasi chempiondan ochko oldi. Galiulin yana gol urdi. Denisov jamoasi Piterda zafar quchdi", "date": "10/30/2017", "url": "https://daryo.uz/2017/10/30/shomurodov-jamoasi-chempiondan-ochko-oldi-galiulin-yana-gol-urdi-denisov-jamoasi-piterda-zafar-quchdi/"}
{"content": "Bandlik va mehnat munosabatlari vazirligi aholi bandligini ta’minlashning zamonaviy mexanizmlarini amaliyotga joriy qilishda qator yangi loyihalarni ishga tushirmoqda.\n\nShulardan biri “Sabr” Respublika ijtimoiy-iqtisodiy rivojlanish markazi bilan hamkorlikda amalga oshirilishi rejalashtirilgan “O‘zbekiston Respublikasining Andijon, Jizzax, Navoiy, Samarqand va Surxondaryo viloyatlaridagi qishloq xududlarida ijtimoiy muammolarni hal qilish hamda kam ta’minlangan aholi, ayniqsa, yoshlar va xotin-qizlar bandligini ta’minlash va yangi ish o‘rinlarini tashkil etishda ijtimoiy hamkorlikning innovatsion mexanizmlari” loyihasi hisoblanadi.\nLoyiha Oliy Majlis huzuridagi Nodavlat notijorat tashkilotlarini va fuqarolik jamiyatining boshqa institutlarini qo‘llab-quvvatlash Jamoat fondi tomonidan ajratilgan ijtimoiy buyurtma, Bandlikka ko‘maklashish davlat jamg‘armasi hamda DVV International Germaniya milliy universitetlari uyushmasi mablag‘lari hisobidan amalga oshiriladi.\n13-iyul kuni Bandlik va mehnat munosabatlari vazirligida ishchi guruh bilan ushbu loyiha xususida fikr almashildi va loyiha taqdimoti o‘tkazildi. Yangi loyiha doirasida turli ijtimoiy-demografik holatga ega Andijon, Jizzax, Navoiy, Samarqand, Qashqadaryo va Surxondaryo viloyatlarida Mahalliy rivojlanish markazlari (MRM)ni tashkil etish, u yerda ishsiz fuqarolarga kasbiy malaka berish va shu orqali chekka hududlardagi aholi, ayniqsa, kam taminlangan oilalar, yoshlar va ayollarni ish bilan ta’minlashga zamin yaratish maqsad qilingan.\nShuningdek, loyiha doirasida:\nmehnat bozorida talab yuqori bo‘lgan kasblar yo‘nalishi bo‘yicha loyiha doirasidagi har bir viloyat MRMida 6 tadan 8 tagacha qisqa muddatli (2-3 oylik) tayyorlov kurslarini tashkil etish;\nMRM bitiruvchilariga sertifikat berish va ularga o‘z tadbirkorligini boshlab yangi ish joylarini tashkil qilishlari uchun imtiyozli mikroqarzlar ajratish;\nkam ta’minlangan oilalarning ijtimoiy muammolarini bartaraf etish uchun MRM huzurida psixolog, tibbiyot xodimi, yurist singari mutaxassislar maslahatini joriy qilish;\ndavlat tomonidan amalga oshirilayotgan ijtimoiy-iqtisodiy islohotlarni aholi o‘rtasida keng targ‘ib qilish maqsadida “Faol insonlar klubi” va “Axborot-resurs choyxonasi”ni tashkil etish singari chora-tadbirlar amalga oshiriladi.\nLoyiha doirasida 1600 nafar shaxs kasbga o‘qitilishi ta’kidlandi. Loyiha dastlab belgilangan 6 ta viloyatda tajriba sifatida amalga oshirilgach, to‘plangan ijobiy tajriba va innovatsion yondashuv asosida respublikaning barcha hududlariga tadbiq etiladi.", "category": "Mahalliy", "title": "O‘zbekistondagi 6 ta viloyatda Mahalliy rivojlanish markazlari tashkil etiladi", "date": "07/14/2019", "url": "https://daryo.uz/2019/07/14/ozbekistondagi-6-ta-viloyatda-mahalliy-rivojlanish-markazlari-tashkil-etiladi/"}
{"content": "O‘zbekiston Tashqi ishlar vazirligining rasmiy sayti ko‘rish qobiliyati cheklanganlar uchun o‘zbek, rus va ingliz tillarida ishga tushdi. Bu haqda TIVning axborot xizmati xabar bermoqda.\n\nEndi saytdagi ko‘zoynak surati tushirilgan belgini bosish orqali ma’lumotlarni teskari (kontrast) rangda ko‘rish rejimiga o‘tkazish mumkin. Bundan tashqari, “Shriftni kattalashtirish” funksiyasi ham joriy etilgan bo‘lib, u orqali foydalanuvchilar o‘ziga qulay o‘lcham va rejimni tanlashi mumkin.\nBundan avvalroq O‘zbekiston TIV saytining mobil versiyasi ishga tushirilgan edi (m.mfa.uz). Mazkur versiyada foydalanuvchilarning internet trafikini iqtisod qilish maqsadida rasmlar namoyish etilmaydi. Mobil versiyadan saytning asosiy versiyasi singari o‘zbek, ingliz va rus tillarida foydalanish mumkin.\nEslatib o‘tamiz, Tashqi ishlar vazirligining Facebook’dagi rasmiy sahifasi avgust oyi boshida yo‘lga qo‘yildi. Mazkur sahifaga yangiliklardan parchalar, fotomateriallar joylanadi. Shuningdek, u foydalanuvchilar savollari bilan ish olib borishga yordam bermoqda.", "category": "Texnologiyalar", "title": "Ko‘rish qobiliyati cheklanganlar ham O‘zbekiston Tashqi ishlar vazirligi saytidan foydalanish imkoniga ega bo‘ldi", "date": "09/15/2014", "url": "https://daryo.uz/2014/09/15/korish-qobiliyati-cheklanganlar-ham-ozbekiston-tashqi-ishlar-vazirligi-saytidan-foydalanish-imkoniga-ega-boldi/"}
{"content": "Samarqand shahrining Gasparali ko‘chasida yashovchi 45 yoshli ayol A.O. norasmiy turmush o‘rtog‘i 48 yoshli S.M. bilan o‘zaro janjallashib, oshxona pichog‘i bilan uning o‘ng orqa yelka qismiga bir marotaba urib, qasddan o‘ldirdi.\nBosh prokuratura matbuot kotibi Hayot Shamsutdinovning “Daryo”ga ma’lum qilishicha, voqea 8-noyabr kuni soat 12:00 larda sodir bo‘lgan.\nMazkur holat yuzasidan shu kuni shahar prokuraturasi tomonidan A.O.ga nisbatan Jinoyat kodeksining 97-moddasi 1-qismi bilan (Qasddan odam o‘ldirish) jinoyat ishi qo‘zg‘atilgan.\nAyol qo‘lga olingan bo‘lib, sud qaroriga ko‘ra 10 yildan 15 yilgacha ozodlikdam mahrum etilishi mumkin.\nMavzuga doir:", "category": "Mahalliy", "title": "Samarqandda 45 yoshli ayol janjal tufayli turmush o‘rtog‘ini pichoqlab o‘ldirdi", "date": "11/09/2019", "url": "https://daryo.uz/2019/11/09/samarqandda-45-yoshli-ayol-janjal-tufayli-turmush-ortogini-pichoqlab-oldirdi/"}
{"content": "26-dekabr, payshanba kuni O‘zbekiston Prezidenti Shavkat Mirziyoyev Toshkentda yangi qurilgan Abdulla Qodiriy nomidagi ijod maktabi va muzeyni borib ko‘rdi va u yerda yozuvchi va shoirlar, adabiyotshunos olimlar hamda yosh ijodkorlar bilan muloqot qildi.\n\nPrezident muloqot davomida Oliy Majlisga bo‘ladigan murojaatnomasi haqida ham to‘xtalib o‘tdi.\n“Parlamentga qiladigan murojaatimiz tayyor bo‘lgan. Yangi parlament saylanishi bilan, nasib bo‘lsa, yanvar oyi o‘rtalarida bu tadbirni ham o‘tkazamiz”, — deya Prezident so‘zlarini keltirmoqda “Kun.uz”.\nAn’ana bo‘yicha O‘zbekiston Prezidentining Oliy Majlisga qiladigan murojaatida yil nomi va Davlat dasturida ko‘zda tutiladigan ustuvor yo‘nalishlar ham taklif qilinadi.\nShavkat Mirziyoyev 2018-yil 28-dekabrida Parlamentga murojaatnoma yo‘llagan va o‘shanda 2019-yilga Faol investitsiyalar va ijtimoiy rivojlanish yili deb nom berilgandi. O‘zbekiston Prezidenti 2017-yildan beri Parlamentga murojaatnoma yo‘llab, kelgusi yilda amalga oshiriladigan islohotlar va davlat loyihalari borasidagi takliflarini berib kelmoqda. Ilk bor yo‘llangan murojaatnomadan keyin 2018-yil “Faol tadbirkorlik, innovatsion g‘oyalar va texnologiyalarni qo‘llab-quvvatlash yili” bo‘lgan.", "category": "Mahalliy", "title": "Prezident yanvar oyida parlamentga murojaatnoma yo‘llaydi", "date": "12/29/2019", "url": "https://daryo.uz/2019/12/29/prezident-yanvar-oyida-parlamentga-murojaatnoma-yollaydi/"}
{"content": "​Toshkent axborot texnologiyalari universitetining 10 nafar talabasi Huawei kompaniyasining har yilgi an’anaviy Seeds for the Future (“Kelajak nihollari”) loyihasi doirasida tashkil qilingan ikki haftalik o‘quv kurslarida ishtirok etmoqda. Bu haqda Huawei Tech Investment Tashkent matbuot xizmati “Daryo”ga xabar berdi.\n\nLoyihada ishtirok etish uchun talabalar 2018-yil may oyi oxirida Xitoyga jo‘nab ketgan.\nO‘quv kurslari davomida talabalar Xitoyning Pekin va Shenchjen shaharlarida Huawei’ning innovatsion yechimlari, telekommunikatsiya tarmoqlari, 5G, Cloud services va IoT bo‘yicha bilimlarini oshiradi.\nAyni vaqtda talabalar kompaniyaning Shenchjen shahridagi shtab-kvartirasida Kanada va Singapurlik talabalar bilan birgalikda ta’lim olmoqda.\n“Men Seeds for the Future loyihasining bir qismiga aylanganimdan xursandman va Huawei kompaniyasiga minnatdorchilik bildiraman. Butun dunyodan iqtidorli talabalar telekommunikatsiya sohasida yangi bilimlarga ega bo‘lish uchun Xitoyga tashrif buyuradi. Bu esa o‘z navbatida ularga Xitoy madaniyati bilan yaqindan tanishish imkonini beradi. Hozir biz Huawei shtab-kvartirasi laboratoriyalarida treninglarda ishtirok etmoqdamiz. 2020-ga kelib dunyoda keng tarqaladigan 5G texnologiyalarini o‘rganish bilan bandmiz. Jamoamizning barcha a’zolari Seeds for the Future loyihasining bir qismiga aylanganidan baxtiyor. Umid qilamizki, olgan bilimlarimiz bilan mamlakatimiz AKT sohasi rivojlanishiga o‘z hissamizni qo‘shamiz”, — deydi TATU talabasi Sarvar Kulmatov.\n\n\n\n\n\n", "category": "Mahalliy", "title": "TATU talabalari Xitoyda Huawei kompaniyasining o‘quv kurslarida ishtirok etmoqda ", "date": "06/07/2018", "url": "https://daryo.uz/2018/06/07/tatu-talabalari-xitoyda-huawei-kompaniyasining-oquv-kurslarida-ishtirok-etmoqda/"}
{"content": "Samsung kompaniyasi Galaxy S7 lineykasini yana bir smartfon bilan to‘ldirishini rasman tasdiqladi, deya xabar bermoqda “Hi-tech.mail.ru”. Himoyalangan Galaxy S7 Active haqidagi ma’lumotlar Google Play do‘konidagi Samsung Level dasturida paydo bo‘ldi.\n\nYangi Samsung smartfoni SM-G891A model raqamiga ega bo‘ladi. Gadjet Galaxy S6 Active kabi MIL-STD-810 sinfidagi himoyaga muvofiq bo‘ladi.\nBu shuni bildiradiki, Samsung Galaxy S7 smartfoni shunchaki suv o‘tkazmaydigan korpusga ega bo‘lib qolmaydi, balki bosim va haroratning keskin o‘zgarishlari, sho‘r suvga cho‘kish, vibratsiya shoki, balandlikdan qulash va boshqa ta’sirlarga chidamli bo‘ladi. Galaxy S7 Active’ning qolgan xususiyatlari tayanch modelidagi parametrlarga mos tushishi taxmin qilinmoqda.", "category": "Texnologiyalar", "title": "Samsung o‘ta himoyalangan smartfonni taqdim etadi", "date": "03/29/2016", "url": "https://daryo.uz/2016/03/29/samsung-ota-himoyalangan-smartfonni-taqdim-etadi/"}
{"content": "KXDRda shimoliy koreyaliklarning uncha katta bo‘lmagan guruhi va chet ellik sayyohlar uchun syorfing-oromgoh tashkil etiladi, deya xabar bermoqda The Guardian.\n\nOromgoh KXDR bo‘ylab sayohatlar tashkil etishga ixtisoslashgan AQShning Uri Tours turistik kompaniyasi va xitoylik syorferlarga ustozlik qiluvchi professional syorfingchi Nik Zanella tomonidan tashkil etilmoqda.\nQayd etishlaricha, tashkilotchilarning mazkur g‘oyasi mamlakatning sayyohlik salohiyatini imkon qadar oshirishga harakat qilayotgan KXDR rahbariyati tomonidan ma’qullangan.\nDastlabki sayyoh-syorferlar 2015-yilning sentabr oyida Yapon dengizining Xamxin shahri atrofidagi sharqiy sohillariga tashrif buyuradi. Uri Tours’ning ma’lum qilishicha, sayohat sakkiz kun davom etadi.\nMazkur sayohat bir syorfer uchun mehmonxonadan bir kishilik o‘rin band qilinganda 3,2 ming, ikki kishilik o‘rin band qilinganda esa 2,4 ming dollarga tushadi. Bunga mamlakat bo‘ylab barcha sayohat, gidlarning xizmat haqi, viza va ovqatlanish xarajatlari kiritilgan.\nSyorfingdan tashqari, sayohat qatnashchilari Pxenyanning e’tiborga molik joylari bilan tanishishlari, shuningdek, Janubiy Koreya bilan chegaradagi qurolsizlantirilgan hududni tomosha qilishlari mumkin bo‘ladi.", "category": "Dunyo", "title": "Shimoliy Koreyada syorfingchilar uchun oromgoh tashkil etiladi", "date": "07/29/2015", "url": "https://daryo.uz/2015/07/29/shimoliy-koreyada-syorfingchilar-uchun-oromgoh-tashkil-etiladi/"}
{"content": "Amerikalik muhandis Xanter Skott Twitter’da turli mukofotlar o‘ynaladigan tanlovlarda avtomatik ravishda qatnashadigan bot ishlab chiqdi, deb xabar bermoqda Meduza.\n\nOdatda bunday o‘yinlar retvit qilishni, ba’zida esa muallifga obuna bo‘lishni talab qiladi. Shu sababli bot “retvit qil va g‘olib bo‘l” qabilidagi gaplarni izlashga yo‘naltirilgan, dasturchi botni haddan tashqari ko‘p obuna bo‘lgani uchun bloklash ehtimoliga qarshi kurashishiga to‘g‘ri kelgan.\nTo‘qqiz oy ichida Skottning botlari 165 mingta tanlovda qatnashgan va ulardan taxminan 1000 tasida g‘olib bo‘lgan. Sovrinlarning katta qismi turli logotiplar va avatar rasmlari bo‘lgan. Yana bir guruh mukofotlar — konsertlar va boshqa tadbirlarga chiptlar bo‘lib, ularning ko‘pchiligi boshqa mamlakatlarda o‘tkazilgan. Shuningdek, botlar turli kompyuter o‘yinlari uchun raqamli valyuta va o‘nlab kodlarni yutgan.\nSkott ushbu o‘yinlarda yutgan eng qimmatli sovrin Nyu-Yorkdagi moda haftaligiga chipta bo‘lgan. Bunday chiptaning bozordagi narxi 4000 dollar turishi aytilgan. U tadbirlarda qatnashish imkoni bo‘lmagani uchun aksariyat sovrinlardan voz kechgan. Olgan mukofotlarining har biri uchun esa soliq to‘lagan.", "category": "Texnologiyalar", "title": "Amerikalik muhandis Twitter’dagi tanlovlarda qatnashuvchi bot ishlab chiqdi", "date": "08/05/2015", "url": "https://daryo.uz/2015/08/05/amerikalik-muhandis-twitterdagi-tanlovlarda-qatnashuvchi-bot-ishlab-chiqdi/"}
{"content": "“Parol” nashri Google Play ma’lumotlariga asosan O‘zbekistonliklar tomonidan eng ko‘p yuklab olingan bepul dasturlar o‘nligini taqdim etdi. Quyida 21-avgust holatiga ko‘ra tuzilgan eng yuqori o‘nlik bilan tanishishingiz mumkin.\n\n\n\n\nShuningdek, “Eng ko‘p yuklab olinadigan pullik Android dasturlari o‘nligi” maqolasi bilan ham tanishishingiz mumkin.", "category": "Texnologiyalar", "title": "Top-10: O‘zbekistonliklar tomonidan eng ko‘p yuklab olingan bepul Android dasturlari", "date": "08/22/2014", "url": "https://daryo.uz/2014/08/22/top-10-ozbekistonliklar-tomonidan-eng-kop-yuklab-olingan-bepul-android-dasturlari/"}
{"content": "Honda E2-DR qutqaruvchi robotning ishlaydigan prototipini taqdim etdi, deb yozadi TJournal.\n\nUning balandligi 168 sm, og‘irligi 65 kg bo‘lib, u yomg‘ir ostida 20 daqiqa turishi va ham ikki, ham to‘rt oyoqlab harakatlanishi mumkin.\nE2-DR roboti chang va suv sachrashidan himoyalangan bo‘lib, Selsiy bo‘yicha -10 dan 40 darajagacha bo‘lgan haroratda ishlay oladi.\n", "category": "Texnologiyalar", "title": "Honda yomg‘ir ostida ishlay oladigan qutqaruvchi robotni taqdim etdi (video)", "date": "10/04/2017", "url": "https://daryo.uz/2017/10/04/honda-yomgir-ostida-ishlay-oladigan-qutqaruvchi-robotni-taqdim-etdi-video/"}
{"content": "Qirg‘izistonning Chuy viloyatida 12-oktabr, dushanbaga o‘tar kechasi 50-raqamli tergov izolyatoridan to‘qqiz nafar mahkum uch nafar qo‘riqchini o‘ldirib, qochib ketdi. Bu haqda “Gazeta.ru” xabar beradi.\n\nBundan tashqari, jazoni ijro etish muassasasining bir nafar xodimi yaralangan.\nPolitsiya tez orada olib qochilgan avtomobilni topib, besh nafar jinoyatchini qo‘lga oldi. Qolgan to‘rt jinoyatchi ozodlikda qolmoqda.\nTa’kidlanishicha, to‘rt mahkumning ikki nafari umrbod ozodlikdan mahrum qilingan, yana ikki nafariga nisbatan tergov jarayoni davom etayotgan edi. Ularning barchasi diniy ekstremizm va terrorchilik faoliyati uchun javobgarlikka tortilgan.", "category": "Dunyo", "title": "Qirg‘izistonda bir guruh ekstremistlar uch nafar qo‘riqchini o‘ldirib, tergov izolyatoridan qochib ketdi", "date": "10/12/2015", "url": "https://daryo.uz/2015/10/12/qirgizistonda-bir-guruh-ekstremistlar-uch-nafar-qoriqchini-oldirib-tergov-izolyatoridan-qochib-ketdi/"}
{"content": "Joriy yilning 23−24-dekabr kunlari Toshkent shahrida Xalq ta’limi vazirligi tomonidan konstitutsiyamizning 22 yilligiga bag‘ishlab “Prezident asarlarini o‘rganamiz” ko‘rik-tanlovining Respublika bosqichi o‘tkazildi, deb xabar bermoqda Xalq ta’limi vazirligi Axborot xizmati.\n\nXalq ta’limi vazirligi tomonidan 2001-yildan beri umumta’lim maktablarining yuqori sinf o‘quvchilari o‘rtasida “Prezident asarlarini o‘rganamiz” tanlovi o‘tkazib kelinmoqda. Uni o‘tkazishdan asosiy maqsad o‘quvchi-yoshlarning huquqiy bilimlarini oshirish, ularga bosh qomusimiz mazmun-mohiyatini puxta o‘rgatish, yurtimizda inson huquqlari va erkinliklarini kafolatlash yo‘lida olib borilayotgan islohotlar mazmun-mohiyatini tushuntirishdan  iborat.\nTanlov to‘rt bosqichda: maktab, tuman, viloyat va respublika miqyosida o‘tkazilib, unda o‘quvchilar ijodiy ishlari bilan ishtirok etadilar hamda huquqiy bilmlarini namoyish qilishadi. Ko‘rik-tanlovning yakuniy respublika bosqichida barcha hududlardan tashrif buyurgan jami 15 nafar o‘quvchi o‘zaro bellashdi. Tanlov yakunlariga ko‘ra Navoiy viloyati Navoiy shahridagi 11-ixtisoslashtirilgan maktabining 9-sinf o‘quvchisi Xudoyqulova Sabina 1-o‘rinni qo‘lga kiritdi. 2-o‘rinni Qoraqalpog‘iston Respublikasi Xo‘jayli tumani 27-umumta‘lim maktabining 9-sinf o‘quvchisi Mo‘minbayeva Shoira egallagan bo‘lsa, 3-o‘rin Toshkent shahri A. Xlebushkina nomidagi 22-sonli Mehribonlik uyi tarbiyalanuvchisi O‘rolov Abdulhayga nasib etdi. Ko‘rik-tanlov g‘olib va ishtirokchilariga Xalq ta’limi vazirligining diplom va esdalik sovg‘alari taqdim etildi.", "category": "Mahalliy", "title": "Toshkentda “Prezident asarlarini o‘rganamiz” tanlovining Respublika bosqichi bo‘lib o‘tdi", "date": "12/25/2014", "url": "https://daryo.uz/2014/12/25/toshkentda-prezident-asarlarini-organamiz-tanlovining-respublika-bosqichi-bolib-otdi/"}
{"content": "Futbol bo‘yicha 2020-yilgi Janubiy Amerika Kubogi koronavirus sabab 2021-yilga qoldirildi. Bu haqda Globo nashri jurnalisti Martin Fernandes xabar qildi.\n\nArgentina va Kolumbiya mezbonlik qiladigan musobaqa 2020-yilning 12-iyunidan 12-iyuliga qadar bo‘lib o‘tishi kerak edi. Tarixda 47-bor o‘tkaziladigan Kopa Amerikada OFK vakillari bo‘lmish Avstraliya va Qatar terma jamoasi ham ishtirok etishi ko‘zda tutilgandi.\nMavzuga doir: Kopa Amerika—2020 musobaqasiga qur’a tashlandi\nJoriy yildan boshlab musobaqa har to‘rt yilda bir marta o‘tkazilishi tasdiqlangandi. Keyingi Kopa Amerika 2024-yilda bo‘lib o‘tadi.\nAvvalroq Yevro—2020 musobaqasi 2021-yilga qoldirilgandi.", "category": "Sport", "title": "Kopa Amerika—2020 musobaqasi ham 2021-yilga qoldirildi", "date": "03/17/2020", "url": "https://daryo.uz/2020/03/17/kopa-amerika-2020-musobaqasi-ham-2021-yilga-qoldirildi/"}
{"content": "M39 “Olmaota-Bishkek — Toshkent — Termiz” avtomobil yo‘lining Toshkent viloyati hududidan o‘tgan 806—871-kilometrlari oralig‘ida o‘rnatilgan maxsus avtomatlashtirilgan foto va video qayd etish texnika vositalari to‘laqonli ishga tushirildi, deb xabar beradi Toshkent viloyati IIB matbuot xizmati.\n\nUshbu tizim yordamida bir sutkada jami 1051 ta qoidabuzarlik aniqlandi.\n“Qoidabuzarliklarni hududlar (viloyatlar) kesimida tahlil etilganda, Toshkent shahridan 391 ta, Toshkent viloyatidan 243 ta, Sirdaryodan 78 ta, Samarqanddan 92 ta, Qashqadaryodan 88 ta, Jizzaxdan 60 ta, Surxandaryodan 32 ta, Buxorodan 22 ta, Navoiydan 13 ta, Xorazmdan 11 ta, Farg‘onadan 5 ta hamda Andijon va Namangan viloyatlari haydovchilari tomonidan 4 tadan belgilangan tezlikni oshirish qoidabuzarliklari sodir etilgan”, — deyiladi xabarda.", "category": "Mahalliy", "title": "Toshkеnt viloyati avtomobil yo‘llarida foto va vidеo qayd etish tizimi ishga tushdi", "date": "02/23/2018", "url": "https://daryo.uz/2018/02/23/toshk%d0%b5nt-viloyati-avtomobil-yollarida-foto-va-vid%d0%b5o-qayd-etish-tizimi-ishga-tushdi/"}
{"content": "“Terabayt.uz” nashri Toshkentdagi “Malika” (“Fleshka”) maishiy texnika va elektronika bozorida sotilayotgan Apple kompaniyasi smartfonlarining 9-dekabr holati bo‘yicha narxlarini e’lon qildi.\n\nUnga ko‘ra, Apple tomonidan chiqarilgan hozircha so‘nggi smartfon — iPhone 6s Plus’ning eng arzon modifikatsiyasi 3,8 million so‘mdan sotilmoqda.\nKeltirilgan qurilmalarni ko‘rsatilgan narxda sotib olishga “Daryo” nashri kafolat bermaydi. Qurilmalar va ularning narxi haqidagi axborot faqat tanishish uchun taqdim etilgan.", "category": "Texnologiyalar", "title": "Toshkentdagi “Malika” texnobozorida eng arzon iPhone 6s 3,8 million so‘mdan sotilmoqda", "date": "12/10/2015", "url": "https://daryo.uz/2015/12/10/toshkentdagi-malika-texnobozorida-eng-arzon-iphone-6s-38-million-somdan-sotilmoqda/"}
{"content": "Amerikalik qo‘shiqchi Farrell Uilyams (Pharell Williams)ning Happy klipidan ilhomlangan KVN UZ vakillari Gelikon Media Group reklama agentligi hamda Uzbek Apparel butiki bilan hamkorlikda Happy Tashkent deb nomlangan yangi klipni suratga oldi.\n\nSuratga olish ishlari poytaxtning so‘lim go‘shalarida olib borilib, unda Toshkentning yetti yoshdan yetmish yoshgacha bo‘lgan aholisi ishtirok etdi.\nQisqa muddat ichida sho‘x va raqsbop ohangga ega tarona uchun ishlangan quvnoq klip  ijtimoiy tarmoqlarda tarqalib ketdi.\nHappy Tashkent’ning yana bir e’tiborli jihati, klip uchun KVN UZ o‘yinlari vaqtida maxsus “fleshmob” tashkil etilib, unda boshlovchidan tortib muxlislargacha — barcha raqsga tushgan.\nMa’lumot uchun, Farrell Uilyamsning Happy videroliki muxlislar e’tiboriga havola etilgach, dunyoning turli mamlakatlarida shu nom bilan suratga olingan xilma-xil kliplar tarqala boshladi.", "category": "Madaniyat", "title": "Poytaxtda Farrell Uilyamsdan ilhomlanib, Happy Tashkent klipi suratga olindi (video)", "date": "08/06/2014", "url": "https://daryo.uz/2014/08/06/poytaxtda-farrell-uilyamsdan-ilhomlanib-happy-tashkent-klipi-suratga-olindi/"}
{"content": "Xitoyning Xanchjou shahrida yengil atletika bo‘yicha yopiq sport inshoatlarida o‘tkazilgan Osiyo chempionati bahslari nihoyasiga yetdi, deb xabar berdi O‘zbekiston Milliy Olimpiya qo‘mitasi matbuot xizmati.\n\nMusobaqada London—2012 Olimpiya o‘yinlari finalchisi Svetlana Radzivil balandlikka sakrashda 1 metr 96 santimetr natijani qayd etib, oltin medalni qo‘lga kiritish bilan birga yopiq inshoatlarda o‘tkaziladigan sport turlari bo‘yicha Osiyo chempionatlari rekordini ham yangiladi.\nUch hatlab sakrash musobaqasida ham terma jamoamiz qizlari barcha raqibalarini ortda qoldirdi. Xususan, 13 metr 60 santimetr natija bilan Anastasiya Juravlyova Osiyo chempioni unvonini qo‘lga kiritgan bo‘lsa, uning jamoadoshi Aleksandra Kotlyarova (13 m 45 sm) kumush medal sohibi bo‘ldi.\nShu sektorda erkaklar o‘rtasidagi bahsda Ruslan Qurbonov bronza medali bilan taqdirlandi. U eng yaxshi urinishida roppa-rosa 16 metrga sakradi.\nKo‘pkurash ustalari bahsida Yuliya Tarasova ikkinchi natijani qayd etgan bo‘lsa, Leonid Andreyev uchinchi pog‘onadan joy oldi.\nShu tariqa uchtadan oltin va kumush hamda ikkita bronza medaliga sazovor bo‘lgan O‘zbekiston terma jamoasi umumjamoa hisobida to‘rtinchi o‘rinni egalladi.", "category": "Sport", "title": "O‘zbekistonlik atletikachi Osiyo chempionatlari rekordini yangiladi", "date": "02/17/2014", "url": "https://daryo.uz/2014/02/17/ozbekistonlik-atletikachi-osiyo-chempionatlari-rekordini-yangiladi/"}
{"content": "Google’ning Android loyihasi asoschilaridan biri Endi Rubin kompaniyadagi faoliyatini yakunladi. Bu haqda The Verge ma’lumotiga asoslanib “Parol” nashri xabar berdi.\n\nRubin texnologiya startaplari uchun inkubator yaratish maqsadida Google’dan ketdi. U kompaniyaning robototexnika yo‘nalishida rahbar edi. Endilikda uning o‘rnini Google’da tadqiqotchi olim bo‘lib faoliyat olib boradigan Jeyms Kufner egallaydi.\nEndi Rubin 2005-yilda Google’ning Android loyihasiga qo‘shilgan. O‘tgan yillar davomida u ushbu loyihani dunyodagi eng ommabop operatsion tizim darajasiga olib chiqish uchun katta yordam berdi. Uning Google’dan ketishi kutilgan yangilik bo‘lishi ham mumkin. Chunki, u mart oyida Android jamoasini tark etgan va uning o‘rniga Sundar Pichay tayinlangan edi.\nGoogle rahbari Larri Peyj Endi Rubinning keyingi ishlarida omad tilab, milliarddan ortiq foydalanuvchilarga ega Android operatsion tizimi uchun unga o‘z minnatdorchiligini bildirdi.", "category": "Texnologiyalar", "title": "Android asoschilaridan biri Google’dagi ishidan bo‘shadi", "date": "10/31/2014", "url": "https://daryo.uz/2014/10/31/android-asoschilaridan-biri-googledagi-ishidan-boshadi/"}
{"content": "Janubiy Koreyaning Samsung korporatsiyasi Amerika iqtisodiyotiga kamida 300 million dollar investitsiya kiritib, AQShdagi o‘z ishlab chiqarishini kengaytirish niyatida. Bu haqda The Wall Street Journal xabar berdi, deb yozadi “TASS”.\n\nUning manbalari bergan ma’lumotlarga ko‘ra, Samsung’ning rejalari natijasida AQShda kamida 500 ta yangi ish o‘rinlari paydo bo‘lishi mumkin, ammo kelajakda ushbu raqam qo‘shimcha investitsiyalar oqimi bilan birga o‘sishi kutilmoqda. Bunda gap asosan maishiy texnika korxonalarini yaratish haqida bormoqda. Janubiy Koreya kompaniyasi vakillari yangi yig‘ish korxonasi joylashadigan joyni tanlashdan oldin Amerikaning bir nechta shtatlari hukumatlari bilan muzokaralar olib bormoqda.\nNashr ta’kidlashicha, Samsung’ning AQShdagi ishlab chiqarishni o‘stirishga nisbatan qiziqishi oshishiga Donald Trampning mamlakat prezidenti etib saylanishi sababchidir. O‘z saylovoldi kampaniyasi chog‘ida u Amerika iqtisodiyotidagi ish o‘rinlarini sezilarli ravishda ko‘paytirish niyati haqida bir necha bora aytib o‘tgan.\nSamsung shunday rejalari borligini tasdiqladi, ammo ular dastlabki muhokama bosqichida ekanligiga aniqlik kiritdi.", "category": "Texnologiyalar", "title": "Samsung AQSh iqtisodiyotiga 300 mln dollar investitsiya kiritishi mumkin", "date": "03/09/2017", "url": "https://daryo.uz/2017/03/09/samsung-aqsh-iqtisodiyotiga-300-mln-dollar-investitsiya-kiritishi-mumkin/"}
{"content": "Qoraqalpog‘istonning Ellikqal’a tumanida joriy yilda paxta klaster usulida yetishtiriladi. Bu haqda O‘zA xabar berdi.\n\nVazirlar Mahkamasining shu yil 25-yanvardagi “Paxta-to‘qimachilik ishlab chiqarishini tashkil etishning zamonaviy shakllarini joriy etish chora-tabdirlari to‘g‘risida”gi qarori asosida tumanda “Boston Klaster” MChJ tashkil etildi. Loyiha ko‘lamida joriy yil 11 ming 40 gektar maydonga chigit ekilib, har gektardan o‘rtacha 22 sentnerdan, jami 24 ming 241 tonna mahsulot olish rejalashtirilmoqda.\n— “Boston Klaster” paxtachilikka ixtisoslashgan 380 fermer xo‘jaligi bilan kontraktatsiya shartnomalarini tuzadi, — deydi Ellikqal’a tumani qishloq va suv xo‘jaligi bo‘limi boshlig‘i o‘rinbosari Olimboy Seytimbetov. — Paxtachilikda Qoraqalpog‘iston Respublikasida birinchi marta joriy etilayotgan yangi usul fermerlarda katta qiziqish uyg‘otmoqda.\nQarorga muvofiq, “Boston Klaster” fermer xo‘jaliklariga yer, suv va boshqa resurslardan samarali va oqilona foydalanish, olinadigan hosildorlikni oshirish, yetishtirilgan paxtani o‘z vaqtida yig‘ib olishga ko‘maklashadi. Shuningdek, uni qayta ishlab, yuqori sifatli mahsulot ishlab chiqarishni ta’minlaydi. Fermer xo‘jaliklariga lizing asosida texnikalar olish, mineral o‘g‘itlar, urug‘-chigit materiallari, paxtani kimyoviy va biologik usulda himoya qilish va boshqa moddiy resurslarni yetkazib beradi.\nSotib olinadigan paxtaning narxi fermer xo‘jaliklarining rentabelliligi hisobga olinib, agrotexnik choralar asosida shakllantiriladigan xarajatlardan kelib chiqqan holda shartnoma asosida belgilanadi va u shu narxdan past bo‘lmasligi kerak.\n—Mazkur yangi usulning joriy etilishi fermer xo‘jaliklarida paxta hosildorligini oshirishga xizmat qiladi, — deydi Qoraqalpog‘iston Respublikasi Qishloq va suv xo‘jaligi vazirligi bosh mutaxassisi Uralbay Qalxonov. –—Fermer xo‘jaliklari endi avvalgidek faqat yetishtirgan paxta xom ashyosidan emas, balki uning qayta ishlanib, tayyor mahsulot bo‘lib chiqqanigacha bo‘lgan daromaddan tegishli ulushini oladi. Bu fermer xo‘jaliklarining iqtisodiy poydevorini yanada mustahkamlashga xizmat qiladi.", "category": "Mahalliy", "title": "Qoraqalpog‘istonda ilk bor klaster usulida paxta yetishtirish yo‘lga qo‘yiladi", "date": "03/14/2018", "url": "https://daryo.uz/2018/03/14/qoraqalpogistonda-ilk-bor-klaster-usulida-paxta-yetishtirish-yolga-qoyiladi/"}
{"content": "Keyingi yilning bahorida taqdim etilishi kutilayotgan yangi Samsung Galaxy S6 smartfoni uchta displeyli bo‘lishi mumkin. Bu haqda IHD Technology kompaniyasida yetakchi tadqiqotchi bo‘lib faoliyat yurituvchi Jerri Kangning so‘zlariga asoslanib Phonearena.com sayti xabar berdi, deb yozadi “Parol” nashri.\n\nBunda Galaxy S6 smartfonida bitta asosiy hamda uning chap va o‘ng tomonida ikkita botiq displey o‘rnatilishi taxmin qilinmoqda. Eslatib o‘tamiz, Galaxy Note Edge planshetofoni ham xuddi shunday, faqat, bitta asosiy va bitta botiq displeyga ega.\nSamsung kompaniyasi yangi Galaxy S6 smartfonini vaqtincha Project Zero deb nomlagani haqida avval xabar berilgan edi. Rasman tasdiqlanmagan ma’lumotlarga ko‘ra, ushbu smartfonda 64 bitli Snapdragon 810 va sakkiz yadroli Exynos 7420 protsessorlaridan biri, 1440×2560 pikselli QuadHD displey, OIS — suratlarni optik stabillashtirish funksiyasiga ega 16 yoki 21 megapikselli asosiy kamera, 5 megapikselli old kamera va 3 Gb tezkor xotira o‘rnatiladi. Uning MicroSD yordamida kengaytirish mumkin bo‘lgan 32, 64, 128 Gb ichki xotirali turlari sotilishi kutilmoqda.", "category": "Texnologiyalar", "title": "Yangi Samsung Galaxy S6 smartfoni uchta displeyli bo‘lishi taxmin qilinmoqda", "date": "11/09/2014", "url": "https://daryo.uz/2014/11/09/yangi-samasung-galaxy-s6-smartfoni-uchta-displeyli-bolishi-taxmin-qilinmoqda/"}
{"content": "Rossiya prezidenti Vladimir Putin Qora dengizga qulagan Tu-154 samolyoti qurbonlari xotirasiga 26-dekabrni umumilliy motam kuni deb e’lon qildi. Bu haqda Meduza xabar bermoqda.\n\nHalokatga uchragan samolyot bortida 92 kishi bo‘lgan. Rossiya Mudofaa vazirligi axborotiga ko‘ra, katta ehtimol bilan, yo‘lovchilarning bari halok bo‘lgan.\nRossiya Mudofaa vazirligining Tu-154 samolyoti 25-dekabr tongida Sochida qayta yonilg‘i olganidan so‘ng, Qora dengizga quladi. Samolyot Moskva viloyatidan Suriyaga uchayotgan edi.\nYo‘lovchilarning aksariyati Aleksandrov nomidagi ashula va raqs ansambli a’zolari bo‘lgan. Bortda, shuningdek, Rossiya “Birinchi kanali”, “NTV” va “Zvezda” telekanallarining tasvirga olish guruhlari ham bo‘lgan.\nRossiya Mudofaa vazirligidan ma’lum qilishlaricha, samolyotda “Adolatli yordam” jamg‘armasi ijrochi direktori Yelizaveta Glinka (Doktor Liza) ham bo‘lgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Rossiyada Tu-154 aviahalokati munosabati bilan 26-dekabr motam kuni deb e’lon qilindi", "date": "12/25/2016", "url": "https://daryo.uz/2016/12/25/rossiyada-tu-154-aviahalokati-munosabati-bilan-26-dekabr-motam-kuni-deb-elon-qilindi/"}
{"content": "Meksikada bo‘lib o‘tayotgan amputantlar o‘rtasidagi Jahon chempionatida 4-dekabr kuni pley-off o‘yinlari boshlanadi. Ushbu bosqichda O‘zbekiston terma jamoasi Fransiyaga qarshi bahs olib boradi, deb xabar bermoqda “Stadion.uz”.\n\nFransuzlar “D” guruhida ishtirok etib, nimchorak finalga chiqishganini ta’kidlab o‘tish lozim.\nNimchorak final juftliklari quyidagicha ko‘rinish olgan:", "category": "Sport", "title": "Amputantlar o‘rtasidagi Jahon chempionati nimchorak finalida O‘zbekiston Fransiya bilan o‘ynaydi", "date": "12/04/2014", "url": "https://daryo.uz/2014/12/04/amputantlar-ortasidagi-jahon-chempionati-nimchorak-finalida-ozbekiston-fransiya-bilan-oynaydi/"}
{"content": "Facebook ijtimoiy tarmog‘ida postlarga izoh yozishda video qo‘shish funksiyasi paydo bo‘ldi, deb yozadi Afisha Daily.\n\nVideo yuklash imkoniyati ijtimoiy tarmoqning brauzer versiyasida ham, Android va iOS dasturlarida ham mavjud.\nNashr eslatishicha, avvalroq Mark Sukerberg 360 darajali aylana panoramalar joylash imkoniyati haqida gapirgan edi.", "category": "Texnologiyalar", "title": "Facebook’da izohga video qo‘shish imkoniyati paydo bo‘ldi", "date": "06/12/2016", "url": "https://daryo.uz/2016/06/12/facebookda-izohga-video-qoshish-imkoniyati-paydo-boldi/"}
{"content": "O‘zbekiston madaniyat vaziri 15—17-noyabr kunlari VII Sankt-Peterburg xalqaro madaniyat Forumida ishtirok etadi, deb xabar berdi vazirlik matbuot xizmati.\n\n“Baxtiyor Sayfullayev Rossiya Federatsiyasi Madaniyat vaziri Vladimir Medinskiy taklifiga binoan 15—17-noyabr kunlari Sank-Peterburg shahrida bo‘lib o‘tadigan VII Sankt-Peterburg xalqaro madaniyat forumida ishtirok etish uchun yo‘l oldi”, — deyiladi xabarda.\nUshbu Forum 2012-yildan buyon o‘tkazilib kelinmoqda. Ta’kidlash joizki, bu kabi madaniy forumlar soha mutaxassislari uchun xalqaro miqyosda tajriba almashish maydoni bo‘lib xizmat qiladi.\nMadaniyat vaziri bu forumda madaniyat va san’at sohasida strategik ahamiyatga ega uchrashuvlar va kelishuvlarni amalga oshirishni ko‘zda tutgan.\nForum Rossiya Federatsiyasi hukumati, Madaniyat vazirligi, Sankt-Peterburg hukumati tomonidan tashkil etilmoqda.", "category": "Madaniyat", "title": "Baxtiyor Sayfullayev VII Sankt-Peterburg xalqaro madaniyat forumida ishtirok etadi", "date": "11/15/2018", "url": "https://daryo.uz/2018/11/15/baxtiyor-sayfullayev-vii-sankt-peterburg-xalqaro-madaniyat-forumida-ishtirok-etadi/"}
{"content": "“O‘zbeknavo” estrada birlashmasi “Yosh avlodning ma’naviy olami va uni yuksaltirishda milliy estrada san’atining o‘rni” mavzuida matbuot anjumani o‘tkazdi, deb xabar qiladi “Uz24.uz”.\n\nBirlashma matbuot xizmati xabar berishicha, unda Milliy estrada san’atini rivojlantirish va muvofiqlashtirish kengashi vakillari, Birlashma mas’ul xodimlari, taniqli san’atshunoslar, bastakorlar, shoirlar, ommaviy axborot vositalari xodimlari, estrada xonandalari ishtirok etdi.\n\nAnjumanda Milliy estrada san’atini rivojlantirish va muvofiqlashtirish kengashi raisi Iqbol Mirzo ayrim yosh ijrochi va ijodiy guruhlarning jamoatchilik e’tiboriga taqdim etayotgan “asar”lari san’atning hech qanday talab va mezonlariga javob bermasligi, nafaqat mavzu va musiqa, ijro usullari, balki sahna harakatlarida ham ochiqdan-ochiq ajnabiy “ommaviy madaniyat” ko‘rinishlariga taqlid qilayotganiga to‘xtaldi. “Yulduzlik” kasaliga chalinish holatlari tez-tez uchrab turayotgani chinakam san’at muxlislarini ranjitmasdan qolmasligi, ayniqsa, bizning milliy an’analarimizga, axloq-odob qoidalariga mutlaqo to‘g‘ri kelmaydigan kliplar, turli tillardagi so‘zlarni qorishtirib yoki talaffuzni ataylab buzib aytish kabi nomunosib harakatlarni ayrim yosh ijrochilar o‘zi uchun qandaydir yangicha uslub deb bilayotgani, san’atni, uning mohiyati va ahamiyatini tushunmaslikdan boshqa narsa emasligini ta’kidladi.\n\nO‘rtaga tashlangan mavzu yuzasidan “O‘zbeknavo” estrada birlashmasi direktori o‘rinbosari Murodjon Majidov, taniqli san’atshunos Gulchehra Fayziyeva, ustoz san’atkorlar Toir Qo‘ziyev, Azim Mullaxonov, Kozim Qayumov, bastakor Oydin Abdullayeva va boshqalar o‘z mulohazalarini bildirdi.\n\nAnjumanda, shuningdek, estrada san’ati yoshlar ongi va qalbiga kuchli ta’sir ko‘rsatayotgani, xonandalarimiz yanada mas’uliyatli bo‘lishi, ijrosi bilangina emas, balki, tashqi ko‘rinishi, xulq-atvori, sahnada o‘zini tutishi, aytayotgan qo‘shig‘ining matni kabi masalalarga ham jiddiy ahamiyat berishi zarurligi ta’kidlandi. Afsuski, bu boradagi ahvolni ko‘ngil to‘ladigan darajada deb bo‘lmasligi, ba’zan davlat va nodavlat teleradiokanallarda, internet tarmog‘ida, umumiy ovqatlanish shoxobchalaridagi reklama ekranlarida efirga uzatilayotgan qo‘shiqlardagi matn sayozligi, ijrochilarning bachkana qiliqlari har qanday qalbi uyg‘oq odamni tashvishga solishi aytildi.", "category": "Madaniyat", "title": "Ayrim o‘zbek estrada xonandalarining “ommaviy madaniyat” ko‘rinishlariga taqlid qilayotgani tanqid qilindi", "date": "05/22/2015", "url": "https://daryo.uz/2015/05/22/ayrim-ozbek-estrada-xonandalarining-ommaviy-madaniyat-korinishlariga-taqlid-qilayotgani-tanqid-qilindi/"}
{"content": "5-noyabr kuni xonanda Rayhon va Farhod Alimovning nikohi munosabati bilan “Atlanta” restoranida osh berilgandi. 13-noyabr kuni esa juftlik asal oyini o‘tkazish uchun BAAning Dubay shahriga jo‘nab ketgandi.\n\nHozirga qadar ular birgalikda tushgan fotosuratlarini namoyish etganicha yo‘q, deb yozdi “Darakchi”. Biroq juftlikning Dubayda suratga olingan alohida-alohida rasmlarni taqdim etgan.\n\n\n\n\n\n\n\n\n\n\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Rayhon va Farhod Alimovning Dubaydagi fotosuratlari", "date": "11/18/2016", "url": "https://daryo.uz/2016/11/18/rayhon-va-farhod-alimovning-dubaydagi-fotosuratlari/"}
{"content": "Futbol bo‘yicha JCh–2018 turniri tashkiliy qo‘mitasi rossiyalik xonanda Filipp Kirkorovning Sochi shahridagi “Fisht” stadionida ijro etgan qo‘shig‘i haqida hech narsa bilmaydi. Bu haqda “Rossiya–2018” tashkiliy qo‘mitasi bosh direktori Aleksey Sorokin ma’lum qildi, deb xabar bermoqda “TASS”.\nBu ajoyib, ammo jahon chempionati madhiyasi haqida birinchi marta eshitishim. Filipp Kirkorov qanday qo‘shiq yozayotganidan xabarim yo‘q. Jahon chempionati madhiyasi yozilayotgani haqida bizga xabar kelib tushmadi. Agar JCh–2018 rasmiy madhiyasi haqida so‘z borayotgan bo‘lsa, buni kamida FIFAga ma’lum qilish kerak edi.\nAleksey Sorokin, “Rossiya–2018” tashkiliy qo‘mitasi bosh direktori \nTashkiliy qo‘mita bosh direktorining qayd etishicha, Xalqaro futbol federatsiyasi (FIFA)da ham madhiya haqida hech narsa bilishmaydi.\nFIFA vakillari yaqindagina kelib ketgandi va bu haqda hech narsa muhokama qilinmadi.\nAleksey Sorokin, “Rossiya–2018” tashkiliy qo‘mitasi bosh direktori\nAvvalroq Filipp Kirkorov va Rossiya estradasining bir qator vakillari – Kristina Orbakayte, Sergey Lazarev, Denis Maydanov va boshqa ko‘plab artistlar JCh–2018 ning ehtimoliy madhiyasi klipi ustida ish olib borayotgani aks etgan video tarqalgan edi.\nMa’lumot o‘rnida, Rossiya mezbonlik qiladigan futbol bo‘yicha jahon chempionati 2018-yilning 14-iyun — 15-iyul kunlari mamlakatning 11 shahrida — Moskva, Kaliningrad, Sankt-Peterburg, Volgograd, Qozon, Nijniy Novgorod, Samara, Saransk, Rostov-Don, Sochi va Yekaterinburgda bo‘lib o‘tadi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Sport", "title": "JCh–2018 tashkiliy qo‘mitasi Filipp Kirkorov ijrosidagi madhiya haqida hech narsa bilmaydi", "date": "03/05/2017", "url": "https://daryo.uz/2017/03/05/jch-2018-tashkiliy-qomitasi-filipp-kirkorov-ijrosidagi-madhiya-haqida-hech-narsa-bilmaydi/"}
{"content": "AQSh prezidentlik lavozimiga Demokratik partiyadan nomzod Hillari Klinton “Respublikachilar Trampga qarshi” nomi ostidagi saytni ishga tushirdi. Bu haqda “RBK” xabar bermoqda.\n\nUnda Klinton saylovlarda Respublikachilar partiyasidan nomzod Donald Trampga ovoz bermaydigan amerikaliklarga “Respublikachilar Trampga qarshi” yozuvi tushirilgan nakleyka sovg‘a qilishga va’da bermoqda.\nSaytda nakleykani olish uchun to‘ldirish zarur bo‘lgan tegishli forma joylashtirilgan.\nSayt aynan Klinton tomonidan ishga tushirilganligi haqida Politico nashri ma’lum qilgan. Uning ma’lum qilishicha, sayt 27-may kuni ro‘yxatga olingan va 2-iyun kuni ishga tushirilgan.\nAQShda prezidentlik lavozimi uchun saylovlar 2016-yilning 8-noyabrida bo‘lib o‘tadi.", "category": "Dunyo", "title": "Hillari Klinton “Respublikachilar Trampga qarshi” saytini ishga tushirdi", "date": "06/09/2016", "url": "https://daryo.uz/2016/06/09/hillari-klinton-respublikachilar-trampga-qarshi-saytini-ishga-tushirdi/"}
{"content": "AQShning Kanaveral burnidagi kosmodromdan Falcon 9 raketasi Tailandning Thaicom 8 telekommunikatsion sun’iy yo‘ldoshi bilan fazoga uchirildi. Bu haqda, SpaceX kompaniyasining Twitter’dagi sahifasi orqali xabar qilindi, deb yozmoqda “RBK”.\n\nRaketa 27-may, jumaga o‘tish kechasi uchirilishi lozim edi. Ammo ma’lumotlarni qayta tekshirib chiqish uchun start bir kunga qoldirildi. Buning sababi sifatida yuqori bosqich dvigateli simining harakatida kuzatilgan nuqson ko‘rsatildi.", "category": "Texnologiyalar", "title": "AQShda Falcon 9 raketasi Tailand sun’iy yo‘ldoshini fazoga olib uchdi", "date": "05/28/2016", "url": "https://daryo.uz/2016/05/28/aqshda-falcon-9-raketasi-tailand-suniy-yoldoshini-fazoga-olib-uchdi/"}
{"content": "“Tetris” o‘yinining 30 yillik yubileyi filadelfiyalik yuzlab ishqibozlar tomonidan o‘ziga xos tarzda nishonlandi – ular o‘yinning “ulkan” versiyasini o‘ynashdi. Bu to‘g‘rida Associated Press xabariga asoslanib TJournal ma’lumot bergan.\n\nJoriy yilning 5-aprel kuni Filadelfiyada dunyodagi eng yirik “Tetris” o‘yini o‘ynaldi. “Tetris”ning Twitter’dagi rasmiy akkauntida ta’kidlanishicha, o‘yin “ekrani” sifatida 29 qavatli Cira Centre binosi tanlangan, uning balandligi esa 133 metrni tashkil etadi.\nGet a selfie w one of these & win a $100 Amazon GC. Rules here http://t.co/yb2iN9RfJi #ptw14 #tetris #ptwtetris pic.twitter.com/UhwZ5ANC6S\n— Tetris (@Tetris_Official) April 6, 2014\nGeymerlar binodan 800 metr uzoqlikda joylashgan boshqaruv pulti orqali o‘ynashdi. “Tetris” shakllari bino devoriga o‘rnatilgan rangli chiroqlar yordamida hosil qilindi. Odatda bu chiroqlar tunda turli geometrik shakllarni aks ettirib yonib turar edi. Tadbir tashkilotchilari – Frenk Li va boshqalarning fikricha, tunda osmono‘par bino devorida harakatlanayotgan ulkan shakllar tasviri tomoshabinlar va o‘yinchilarni zamonaviy texnologiyalarning imkoniyatlari haqida o‘ylashga undaydi.\n“Tetris” o‘yinini rossiyalik dasturchi Aleksey Pajitnov 1984-yilning iyunida yaratgan. O‘tgan asrning 80-yillari oxirida esa u butun dunyo bo‘ylab ommalashib ketgan.", "category": "Texnologiyalar", "title": "Amerikaliklar “Tetris”ning yubileyini 133 metrlik bino devoridagi o‘yin bilan nishonlashdi", "date": "04/07/2014", "url": "https://daryo.uz/2014/04/07/amerikaliklar-tetrisning-yubileyini-133-metrlik-bino-devoridagi-oyin-bilan-nishonlashdi/"}
{"content": "Apple korporatsiyasi iOS 9.2.1 operatsion dasturining tuzatilgan versiyasini chiqardi. Bu haqda The Wall Street Journal gazetasiga asoslanib, “Vedomosti” yozmoqda.\n\nMa’lum bo‘lishicha, iPhone 6’ning yangilangan operatsion dasturida error 53 (“53-xato”) nomini olgan bir nuqson bo‘lgan: smartfon boshqa servisda ta’mirlanganida uskuna qulfga tushib qolgan.\nKorporatsiyaning rasmiy saytida bunday muammoga duch kelgan foydalanuvchilar uchun yo‘l-yo‘riq berilgan ko‘rsatmalar chop etildi. Shunda ham telefoni ochilmaganlarga esa xizmat ko‘rsatish nuqtalariga murojaat etish tavsiya qilindi.", "category": "Texnologiyalar", "title": "Apple “53-xato” tufayli telefonlari qulflanib qolgan mijozlardan uzr so‘radi", "date": "02/19/2016", "url": "https://daryo.uz/2016/02/19/apple-53-xato-tufayli-telefonlari-qulflanib-qolgan-mijozlardan-uzr-soradi/"}
{"content": "Samsung kompaniyasi 12-iyun kuni Nyu-Yorkda o‘z planshetlarining yangi avlodini taqdim etadi. Bu haqda mail.ru xabar berdi.\n\nAvvalroq tarqalgan ma’lumotlarga ko‘ra, Samsung Super AMOLED displeyli Galaxy Tab S planshetlarini namoyish etadi.\nHozirgacha ma’lum bo‘lgani shuki, kompaniya Galaxy Tab S’ning to‘rtta modifikatsiyasini chiqarmoqchi. Bular 8,4 dyuymli va 10,5 dyuymli ikkitadan planshetlardir. Ularning barchasi 2560×1600 pikselli displey, Galaxy S5 kabi “teshik-teshik” plastik dizayni va barmoq izi skaneriga ega bo‘ladi.\nSuper AMOLED planshetlari bilan birga, Samsung yana bir yangi qurilmasi — LCD-displeyli 13,3 dyuymli planshetni ham taqdim etishi taxmin qilinmoqda.", "category": "Texnologiyalar", "title": "Samsung yangi planshetlarini 12-iyun kuni Nyu-Yorkda taqdim etadi", "date": "05/15/2014", "url": "https://daryo.uz/2014/05/15/samsung-yangi-planshetlarini-12-iyun-kuni-nyu-yorkda-taqdim-etadi/"}
{"content": "Budjetdan mablag‘ ajratishdagi uzilishlar sababli O‘zbekiston Yoshlar Ittifoqi xodimlarining avgust oyi uchun to‘lanishi kerak bo‘lgan maoshlari kechikmoqda. Bu haqda “Daryo”ning Yoshlar Ittifoqidagi manbasi ma’lum qildi.\n\nMa’lumotlarga ko‘ra, 2019-yilning ikkinchi yarim yilligi uchun Moliya vazirligi tomonidan Yoshlar Ittifoqiga mablag‘ ajratilishi kechikkan. Shu sababli maoshlar to‘lanishida uzilishlar bo‘lmoqda.\nBugungacha Ittifoqning faqat Markaziy kengashi xodimlari oylik maoshlarini olgan. Kengash qoshidagi 17 ta tashkilot va hududiy kengash xodimlarining avgust oyi uchun ish haqi hali berilmagan. Ma’lumotlarga ko‘ra, Ittifoq tizimida 1,5 ming atrofida xodim ishlaydi.\nYoshlar Ittifoqidan “Daryo”ga ma’lum qilishlaricha, yaqin vaqt ichida maosh uchun mablag‘ ajratilishi kutilmoqda va “bu uzilishlar tez orada bartaraf etiladi”. Ma’lumot uchun, Yoshlar Ittifoqi faoliyati uchun har yili davlat budjetidan 200 milliard so‘m ajratilishi belgilangan.\nAvvalroq O‘zbekiston Yoshlar Ittifoqi Markaziy Kengashi raisi Qahramon Quronboyev lavozimini tark etgani haqida xabar berilgan edi. Uning o‘rnini shu paytga qadar Yoshlar Ittifoqi Markaziy Kengashi raisining birinchi o‘rinbosari lavozimda ishlab kelgan Alisher Sa’dullayev egallagan edi.", "category": "Mahalliy", "title": "O‘zbekiston Yoshlar Ittifoqi xodimlarining maoshi kechikmoqda", "date": "09/09/2019", "url": "https://daryo.uz/2019/09/09/ozbekiston-yoshlar-ittifoqi-xodimlarining-maoshi-kechikmoqda/"}
{"content": "Madridning “Real” jamoasi hujumchisi Krishtianu Ronaldu “Barselona” yetakchisi Lionel Messi bilan o‘zaro munosabatlari haqidagi navbatdagi savolga javob berib, argentinalik bilan yaqin do‘st emasligini, ammo uni hurmat qilishini aytdi. Bu haqda “Chempionat” xabar bermoqda.\n\n“Messi bilan yaqin do‘st emasmiz, ammo bir-birimizni hurmat qilamiz. Matbuot oramizda katta raqobat borligini ko‘rsatishga urinmoqda, biroq unday emas. O‘zaro hurmatimiz bor”, – dedi portugaliyalik futbolchi.\n“Figu va Ruy Koshtaning o‘yinidan zavqlanganman va hech qachon hech kim bilan raqobatlashmaganman”, – deb qo‘shimcha qildi Ronaldu.", "category": "Sport", "title": "Ronaldu: Messi bilan do‘st emasmiz, ammo bir-birimizni hurmat qilamiz", "date": "10/27/2016", "url": "https://daryo.uz/2016/10/27/ronaldu-messi-bilan-dost-emasmiz-ammo-bir-birimizni-hurmat-qilamiz/"}
{"content": "Braziliya prezidenti Jair Bolsonaruga o‘tgan yili sentabr oyida amalga oshirilgan suiqasddan so‘ng o‘rnatilgan kolostomik qopni olib tashlash bo‘yicha jarrohlik amaliyoti o‘tkazildi, deya xabar beradi “Korrespondent”.\n\n“Operatsiya yetti soat davom etdi va murakkabliklarsiz o‘tdi”, — deydi Braziliya prezidenti matbuot kotibi.\nSan-Paulu shifoxonasi shifokorlari prezidentning ahvolini barqaror deb baholamoqda. Hozir u intensiv terapiya bo‘limida.\n48 soat mobaynida Bolsonaruning vazifasini bajarauvchi etib amaldagi prezident o‘rinbosari Amilton Mourao tayinlangan. Davlat rahbari bir necha kunni kasalxonada o‘tkazadi.\nEslatib o‘tamiz, 2018-yilning 5-sentabrida saylov kampaniyasi davomida Bolsonaruga suiqasd qilingan. Saylovchilar bilan uchrashuvga kelgan siyosatchi noma’lum erkak tomonidan pichoq bilan yarador qilingan.\nEslatib o‘tamiz, 2018-yilning oktabrida, Ijtimoiy-liberal partiyasi vakili Jair Bolsonaru Braziliyada bo‘lib o‘tgan prezidentlik saylovlarining ikkinchi turida g‘alaba qozonib, 55,2% ovoz to‘plagan. Uning inauguratsiya marosimi 2019-yilning 1-yanvar kuni bo‘lib o‘tgan.", "category": "Dunyo", "title": "Braziliya prezidenti yetti soatlik jarrohlik amaliyotini boshidan o‘tkazdi", "date": "01/29/2019", "url": "https://daryo.uz/2019/01/29/braziliya-prezidentiga-yetti-soatlik-jarrohlik-amaliyoti-o%ca%bbtkazildi/"}
{"content": "London shahri ma’muriyatini Uber taksi chaqirish dasturi litsenziyasini qaytarishga chaqiruvchi petitsiyani 500 mingdan ortiq odam imzoladi. Bu haqda Meduza xabar bermoqda.\n\nIlgariroq shahar rahbariyati Uber’ning odam tashish uchun litsenziyasini uzaytirmaslikka qaror qilgan edi.\nShahar rahbariyati Uber avtomobil chaqirish operatoriga qo‘yiladigan talablarga javob bermaydi deb topdi. Bayonotda aytilishicha, kompaniya jinoyatchilik haqida xabar qilish kerak bo‘lgan vaziyatlarda o‘zini yomon tomondan ko‘rsatgan, shuningdek, tibbiy sertifikatlarni rasmiylashtirishda shaffof siyosat yuritmagan.\n“London ma’muriyatining Uber litsenziyasini uzaytirmaslik qarori 40 mingdan ortiq professional haydovchi ishsiz, millionlab londonliklar esa qulay va arzon transport turisiz qolishiga olib keladi”, — deyiladi “Change.org” saytida ochilgan petitsiyada.\nPetitsiya bir sutkadan kamroq vaqt ichida 500 ming imzo to‘pladi.\nPetitsiyani Uber kompaniyasining London bo‘linmasi joylashtirdi. U, shuningdek, dastur foydalanuvchilariga murojaatni imzolash iltimosi aks etgan xatlar yo‘lladi.", "category": "Texnologiyalar", "title": "Londonda Uber servisini saqlab qolish haqidagi petitsiyani yarim million kishi imzoladi", "date": "09/23/2017", "url": "https://daryo.uz/2017/09/23/londonda-uber-servisini-saqlab-qolish-haqidagi-petitsiyani-yarim-million-kishi-imzoladi/"}
{"content": "O‘zbek estradasining “Ledi Gaga”si nomini olgan xonanda Kaniza o‘zining Instagram’dagi sahifasiga kelin libosda tushgan fotosuratlarini joyladi, deb xabar qiladi “Uz24.uz”.\n\nFotosuratlardan biriga qoldirilgan izohga ko‘ra, xonanda visol oqshomi uchun kelin ko‘ylak tanlamoqda. Kaniza suratdagi libos va imidj borasidagi muxlislar fikrini ham so‘rab, to‘yiga oz qolganini yozgan.\n\nIzoh qoldirayotgan foydalanuvchilar “bu navbatdagi videoklipdan lavha” yoki “biror kelin liboslari saloni uchun fotosessiya” bo‘lishi mumkinligini taxmin qilmoqda.\n\nHozircha xonandaning o‘zidan bu haqda batafsil ma’lumot berilmayapti.", "category": "Madaniyat", "title": "Xonanda Kaniza o‘zi uchun kelin ko‘ylak tanlamoqda (foto)", "date": "07/14/2015", "url": "https://daryo.uz/2015/07/14/xonanda-kaniza-ozi-uchun-kelin-koylak-tanlamoqda-foto/"}
{"content": "O‘zbekiston olimpiya terma jamoasi bosh murabbiyi Lyubinko Drulovich U23 Osiyo Chempionati—2020 chorak finali doirasida Saudiya Arabistoniga qarshi kechadigan o‘yin oldidan o‘z fikrlari bilan o‘rtoqlashdi.\n\nBiz uchun hal qiluvchi o‘yin. Yarim finalda yaxshi jamoalar yig‘ilgan. Saudiya Arabistoni — jismonan kuchli terma jamoa. Taktik jihatdan va tezlik borasida ham ular kuchli. Bizda tayyorgarlik uchun yana bir kun qoldi.\nRaqibda dam olishga bir kun ko‘p vaqt bo‘ldi. Ha, bu muhim. Lekin biz shifokorlar bilan maslahatlshib oldik va jamoani tiklay olishga ko‘zim yetmoqda. Hammasi joyida. Biz tayyormiz.\nSaudiyaliklar yaxshi taassurot qoldirmoqda. Biz ham shunga yarasha taktika tanlaymiz. Avvalgi uchrashuvda (BAAga qarshi (5:1) — izoh “Daryo”) rostdan ham o‘yinning barcha aspektlari ijobiy kechdi. Bu safar ham shunga intilamiz. Hisob balki bunday yirik bo‘lmas. Har qanday vaziyatga tayyor bo‘lishimiz kerak.\nImkoniyatlar futbolchilarning barchasida 50/50 deb o‘ylayman. Asosiy tarkibni ertaga ularning jismoniy holatidan kelib chiqib tanlaymiz. Qaysi futbolchi tayyor bo‘lsa o‘sha o‘ynaydi\nShogirdlarim finalga chiqishiga ko‘zim yetadi. Orzuyimiz Olimpiadaga chiqish. Bunga erishish yo‘lida borimizni beramiz. O‘zbekiston futboli uchun bu tarixiy natija bo‘ladi\nBiz to‘rtta o‘yinda deyarli bir xil tarkib bilan o‘ynadik. Ammo saudiyaliklar ham xuddi shunday ishlamoqda. Bor umidim futbolchilarimdan. Ularning qo‘lidan keladi.\nLyubinko Drulovich, O‘zbekiston olimpiya terma jamoasi bosh murabbiyi\nEslatib o‘tamiz, O‘zbekiston terma jamoasi 22-yanvar, chorshanba kuni final yo‘llanmasi uchun Saudiya Arabistoniga qarshi bahs olib boradi. O‘yin Toshkent vaqti bilan 15:15 da boshlanadi.", "category": "Sport", "title": "Lyubinko Drulovich: Olimpiadaga chiqish yo‘lida borimizni beramiz", "date": "01/21/2020", "url": "https://daryo.uz/2020/01/21/lyubinko-drulovich-olimpiadaga-chiqish-yolida-borimizni-beramiz/"}
{"content": "O‘zbekistonda 8-aprel kuni esgan kuchli qorli shamol mamlakatning barcha viloyatlarida daraxtlarni yiqitib, elektr ta’minotini uzib qo‘ydi, deya xabar bermoqda “Gazeta.uz” “Hududiy elektr tarmoqlari” kompaniyasi matbuot xizmatiga tayanib.\n\nSo‘nggi kunlarda O‘zbekistonda ob-havo sharoiti keskin yomonlashdi. 7-aprel kuni respublikaning ba’zi joylarida yomg‘ir yog‘di. 8-aprel kuni yomg‘ir kuchaydi, o‘sha kuni kechqurun va 9-aprelda kechasi respublikaning katta qismida yomg‘ir qorga aylandi. Faqat Qoraqalpog‘iston va Xorazm viloyatida yog‘ingarchilik kuzatilmadi.\nMavzuga doir: Bahorning ikkinchi oyida Toshkentda yog‘gan qor – suratlarda\nBa’zi joylarda shamolning tezligi 15−20 metr/sekundgacha (Bofort shkalasi bo‘yicha 8 ball — juda kuchli shamol), Qoraqalpog‘iston Respublikasi va Navoiy viloyatida shamol tezligi 25 metr/sekundga (9 ball — bo‘ron shamoli) yetdi.\n“Hududiy elektr tarmoqlari” ma’lumotlariga ko‘ra, kamida 63 ming xonadon (6 ta viloyat bo‘yicha ma’lumot) elektrsiz qolgan. Elektr tarmoqlaridagi avariyalardan ko‘proq Samarqand va Toshkent viloyatlari aholisi aziyat chekmoqda. Elektr tarmoqlaridan uzilish bo‘yicha xabarlar kelishda davom etmoqda — chiroqsiz qolgan abonentlar soni 150 mingtaga yetishi mumkin.\n“Daraxt shoxlari sinishing asosiy sababi — qalin qor yog‘ishi bilan bog‘liq”, — deydi kompaniya vakillari.\n\n“Hozir ko‘p daraxtlar barglagan. Qor to‘planib qolgani bois daraxt shoxlari dosh berolmay singan, ularning bir qismi elektr liniyalarining ustiga qulagan. Biz elektr liniyalariga yaqin joylashgan daraxtlarning shoxlarini kesgan edik, lekin bahor faslida shoxlar tez o‘sadi”, — deya tushuntirdi “Hududiy elektr tarmoqlari” kompaniyasi.\n“Hududiy elektr tarmoqlari” topshirig‘i bilan mamlakatning barcha hududlarida tezkor guruhlar elektr uzatishni qayta tiklamoqda.\nToshkent shahar ekologiya va atrof-muhitni himoya qilish boshqarmasi boshlig‘i Nodir Yunusovning “Gazeta.uz”ga ma’lum qilishicha, shikastlangan daraxtlar haqidagi birinchi ma’lumotlar kechga yaqin bo‘ladi.\n“Hozirgi vaqtda bizning inspektorlarimiz Obodonlashtirish departamenti xodimlari bilan birga ishlashmoqda. Birinchi navbatda, magistral yo‘llar tozalanmoqda, keyin esa mahallalarda qulagan daraxtlarga navbat keladi. Bu ishlarga 1—1,5 kun vaqt ketadi”, — degan u.\nIjtimoiy tarmoqlarda avtomobillar ustiga qulagan daraxtlar suratlari e’lon qilingan.\n\nFavqulodda vaziyatlar vazirligi axborot xizmati qurbonlar haqida ma’lumotlar kelib tushmaganini ma’lum qildi.\n\n\nMavzuga doir: Aprelda yoqqan qor tufayli Toshkent ko‘chalari qulagan daraxtlar bilan to‘ldi", "category": "Mahalliy", "title": "O‘zbekistonda kuchli shamol oqibatida kamida 63 ming xonadon elektr ta’minotisiz qoldi", "date": "04/09/2020", "url": "https://daryo.uz/2020/04/09/ozbekistonda-kuchli-shamol-oqibatida-kamida-63-ming-xonadon-elektr-taminotisiz-qoldi/"}
{"content": "Investitsiyalar bo‘yicha davlat qo‘mitasida Saudiya taraqqiyot fondi ekspertlari ishtirokida uchrashuv bo‘lib o‘tdi. Bu haqda “Daryo”ga qo‘mita mutasaddilari ma’lum qildi.\n\nUchrashuvda qo‘shma investitsion loyihalarni yo‘lga qo‘yish masalalari muhokama etildi. \nJumladan, “Respublika ixtisoslashtirilgan ilmiy-amaliy markazlarni barpo etish va ularni zamonaviy tibbiy uskunalar bilan ta’minlash”, “Samarqand viloyatining Qo‘shrabot tumani qishloq aholisini ichimlik suvi ta’minotini yaxshilash” masalalari bo‘yicha o‘zaro muzokaralar olib borildi.\nShuningdek, Toshkent shahri, Navoiy va Farg‘ona viloyatlarida qishloq uy-joylar qurilishi loyihasini yo‘lga qo‘yishda Saudiya taraqqiyot Fondining ishtiroki masalalariga ham alohida to‘xtalib o‘tildi. ", "category": "Mahalliy", "title": "Investitsiyalar bo‘yicha qo‘mitada Saudiya taraqqiyot fondi ekspertlari bilan uchrashuv o‘tkazildi", "date": "07/31/2017", "url": "https://daryo.uz/2017/07/31/investitsiyalar-boyicha-qomitada-saudiya-taraqqiyot-fondi-ekspertlari-bilan-uchrashuv-otkazildi/"}
{"content": "Portugaliya terma jamoasi hamda “Yuventus” hujumchisi Krishtianu Ronalduga nisbatan jinsiy zo‘rlash bo‘yicha ochilgan sud ishi yopildi. Bu haqda Bloomberg ma’lum qildi.\n\nO‘tgan oy Las-Vegas sudiga (AQSh, Nevada shtati) mazkur ish yuzasidan tergov harakatlarini ixtiyoriy ravishda to‘xtatilishi borasida tomonlardan xabarnoma kelib tushgan. Shu bilan birga tomonlar kelishuvga erishganmi yoki yo‘q — bu noma’lumligicha qolmoqda.\nEslatib o‘tamiz, 2018-yilning kuzida amerikalik model Ketrin Mayorga 2009-yil iyun oyida Ronaldu uni Las-Vegasda zo‘rlaganini e’lon qilgandi.\n2010-yilda esa Mayorga futbolchining advokatlari bilan kelishuv shartnomasini imzolagan va jim yurishi uchun 375 ming dollar olgan.\n2018-yilda Mayorga bo‘lgan voqealar haqida batafsilroq ma’lumot berdi. Sentabr oyida militsiya ishni qaytadan ochdi.", "category": "Sport", "title": "Ronalduga nisbatan zo‘rlash bo‘yicha ochilgan ish yopildi", "date": "06/05/2019", "url": "https://daryo.uz/2019/06/05/ronalduga-nisbatan-zorlash-boyicha-ochilgan-ish-yopildi/"}
{"content": "Toshkent viloyatining Zangiota tumanida joylashgan ayollar koloniyasida Prezident afvi e’lon qilingan kundan boshqa kunlarda ham qilmishidan chin dildan pushaymon bo‘lgan, tuzalish yo‘liga o‘tgan xotin-qizlar ozodlikka chiqarilmoqda. Bunga Oliy sud va Xotin-qizlar qo‘mitasi o‘rtasida imzolangan hamkorlik memorandumi yo‘l ochmoqda, deya xabar beradi O‘zA.\n\nMazkur memorandum sharofati bilan joriy yilning o‘tgan davrida yuz nafardan ziyod xotin-qiz ozodlikka chiqarilib, oilasi bag‘riga qaytdi.\nMazkur muassasada o‘tkazilgan shu kabi navbatdagi tadbir Shavkat Mirziyoyevning Oliy Majlis Senatining yigirmanchi yalpi majlisida xotin-qizlar, xususan, jinoyatga qo‘l urayotgan ayollar haqida aytgan fikrlari tufayli tashkil etildi.\nDavlat rahbarining Senatdagi chiqishida jamiyatda xotin-qizlarga bo‘lgan e’tiborni kuchaytirish bilan bir qatorda, ular tomonidan sodir etilayotgan jinoyat va huquqbuzarliklarni tilga oldi. Bunda ularning muhim ijtimoiy-iqtisodiy muammolari vaqtida hal etilmayotgani sabab bo‘layotgani tanqid qilindi.\nMazkur muassasada o‘tkazilgan tadbirda ishtirok etgan Bosh vazir o‘rinbosari, respublika Xotin-qizlar qo‘mitasi raisi Elmira Bositxonova Prezident tomonidan xotin-qizlarning hayotimizda tutgan muhim o‘rnini mustahkamlash, ularning qadr-qimmatini ko‘tarish borasida doimiy e’tibor qaratilayotganini alohida qayd etdi.\nShundan so‘ng bu yerning o‘zida Oliy sud raisi o‘rinbosari Xolmo‘min Yodgorov raisligida sud majlisi bo‘lib o‘tdi. Sud jarayonida qilmishidan chin ko‘ngildan pushaymon bo‘lgan, tuzalish yo‘liga o‘tgan, jazo muddatini qisqartirishlarini so‘rab sudga murojaat qilgan ayollardan olti nafariga oid ish ko‘rib chiqildi.\nUlarning barchasi Jinoyat kodeksining 273-moddasi, ya’ni giyohvandlik vositalari, ularning analoglari yoki psixotrop moddalarni o‘tkazish maqsadini ko‘zlab qonunga xilof ravishda tayyorlash, olish, saqlash va boshqa harakatlar qilish, shuningdek, ularni qonunga xilof ravishda o‘tkazish bilan bog‘liq jinoyatga qo‘l urgan.\nShu kuni ozod hayot sari qadam qo‘ygan ayol borki, uyini, bolalarini qo‘msaganini aytdi. Darhaqiqat, onaning o‘rni aslida uyda, oilasi davrasida. Hech bir ayol bu baxtdan mosuvo bo‘lmasin.", "category": "Mahalliy", "title": "Zangiotadagi koloniyadan bir guruh ayollar ozod qilindi", "date": "07/01/2019", "url": "https://daryo.uz/2019/07/01/zangiotadagi-koloniyadan-bir-guruh-ayollar-ozod-qilindi/"}
{"content": "Futbol bo‘yicha O‘zbekiston milliy terma jamoasining JCh—2018 yo‘lidagi raqibi — Eron termasi bosh murabbiyi Karlush Keyrush o‘z lavozimini tark etishga qaror qildi, deb xabar bermoqda “Championat.asia”.\n\n63 yoshli mutaxassis Eron terma jamoasi bosh murabbiyi lavozimini tark etish sabablarini Facebook’dagi sahifasida ma’lum qildi.\nQadrli do‘stlar, Eron futbol federatsiyasi prezidenti bilan besh soatlik muzokaralardan so‘ng terma jamoadan ketish haqida ariza yozdim. Terma jamoaning JCh–2018 saralash bahslariga tayyorgarlik rejalarini amalga oshirish uchun hech qanday sharoit yo‘qligi, futbol federatsiyasiga qarshi bo‘lganlarning ko‘pligi, terma jamoa g‘alabasini o‘ylamaydigan sport agentlari borligi uchun bu qarorga keldim. Mag‘lubiyatsiz bir yil, JCh–2018 saralashi 3-bosqichida guruhda birinchi o‘rinda bo‘lganimiz, FIFA reytingida Eron Osiyoning eng kuchli jamoasi bo‘lganidan keyin ham Eron futbol federatsiyasi tayyorgarlik rejasini amalga oshirish uchun hech qanday sharoiti hamda vakolati yo‘qligini aytmoqda.\nKarlush Keyrush, mutaxassis\nAvvalroq “Persepolis” klubining bosimi sabab Karlush Keyrush 7 nafar futbolchini terma jamoada ushlab qololmagani haqida xabar berilgadi.\nMa’lumot uchun, JCh–2018 turniriga uchinchi saralash bosqichi “A” guruhi 5-turidan keyin Eron 11 ochko bilan guruhda peshqadamlik qilayotgan bo‘lsa, Janubiy Koreya 10 ochko bilan 2-o‘rindan joy olgan. O‘zbekiston terma jamoasi 9 ochko bilan 3-pog‘onada bormoqda.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "JCh–2018 saralashida O'zbekistonning guruhida peshqadamlik qilayotgan Eron termasi ustozi Karlush Keyrush lavozimini tark etishga qaror qildi", "date": "01/08/2017", "url": "https://daryo.uz/2017/01/08/jch-2018-saralashida-ozbekistonning-guruhida-peshqadamlik-qilayotgan-eron-termasi-ustozi-karlush-keyrush-lavozimini-tark-etishga-qaror-qildi/"}
{"content": "Maishiy texnika xaridi - mas’uliyatli ish, sababi ancha xarajatlar bilan bog‘liq. Tadqiqotlar natijasida texnikani sotib olishning bir nechta asosiy sababi aniqlandi.\n\nSababi qanday bo‘lmasin, tanlovga puxtalik bilan yondashish lozim.\nMazkur maqolada Hitachi brendi misolida sovitgich tanlayotganda nimalarga e’tibor berish kerakligini ko‘rib chiqamiz.\nXX asr boshlarida asos solingan hamda dunyo e’tirofi va muvaffaqiyatini qozongan kompaniya hozirgi vaqtda texnologik uskuna ishlab chiqarish sohasida jahonning ilg‘or ishlab chiqaruvchilaridan birining o‘rnini egallagan. Hitachi nomi so‘zma-so‘z tarjima qilinganida “tong” degan ma’noni bildirib, kompaniyaning asosiy falsafasi — insonlarga va jamiyatga o‘z texnologiyalari orqali yordam ko‘rsatishni ifodalaydi.\n\nOila a’zolari sonidan kelib chiqib sovitgich hajmini aniqlaganingizdan keyin, quyidagilarga e’tibor bering:\n\nEnergetik samaradorlik ko‘p ko‘rsatkichlarga bog‘liq, lekin unga eng avvalo sovitgich yuragi bo‘lgan kompressorda invertor texnologiyasi qo‘llanilishi hisobidan erishiladi, shuningdek:\nBugungi kunda aksariyat ishlab chiqaruvchilar sovitgichlarni invertorli kompressorlar bilan jihozlashadi, ammo aynan Hitachi kompaniyasi kuchli va ixcham kompressorlar ishlab chiqarilishidagi dunyo bo‘yicha tan olingan etakchilardan biri hisoblanadi.\nHitachi sovitgichlar seriyasi 3 ta innovatsion texnologiyalar birikmasi bilan jihozlangan: ixcham va kuchli invertorli kompressor, Dual Fan Cooling tizimi, sovitgich va muzlatish bo‘lmasi uchun alohida ventilyatorlar, shuningdek, vakuumli issiqlik saqlovchi panellar qo‘llanilgan innovatsion issiqlik saqlovchi tizim. Dual Fan Cooling sovutish bo‘lmasi va sovitgichning bo‘lmalarini mustaqil sovutish imkonini beradiki, bitta ventilyator bilan buning iloji bo‘lmas edi. Bu esa energiyani tejaydi, moslama kamroq shovqin bilan ishlaydi, buzilish xavfi kamayadi, bular o‘z navbatida bunday moslamani yanada foydaliroq va qulayroq qiladi.\n\n1 santimetr qalinlikdagi vakuumli saqlovchi panellar sovitgichlar uchun mo‘ljallangan issiqlik saqlovchi keng tarqalgan material hisoblanadigan penopoliuretenning 11 santimetr qalinlikdagisi kabi issiqlik saqlash xususiyatlarga ega.\nUshbu 3 ta texnologiyalarning birikmasi tufayli, Hitachi sovitgichlari, balki bu sinfdagi mahsulotlar orasida eng energosamaradori hisoblanadi.\nMuzlatish bo‘lmasining pastda joylashganligi ancha qulay, sababi, ushbu bo‘lma sovutish bo‘lmasiga qaraganda ancha kam ishlatiladi. Bu shuni bildiradiki, ortiqcha engashib o‘tirish shart emas va kerakli mahsulotlarni tezda topsa bo‘ladi.\nTokchalardan foydalanish qulayligi obdon o‘ylab chiqilgan ergonomika bilan ta’minlangan.\n\nEshiklarning (tokchalarning emas!) shishadan qilinganligi nafaqat texnikaning etakchi sinfiga mansubligini bildiruvchi juda badiiy ko‘rinishga ega, balki tirnalish va rangi o‘chish kabi nuqsonlarni ham istisno qiladi.\nIchiga o‘rnatilgan protsessor va elektron boshqaruv foydalanishga qulayligidan tashqari energiyaning eng kam sarfi bilan eng yuqori unumdorlikka erishishni ta’minlaydi.\nNanotitan filtr — bu mahsulotlar buzilishining oldini oluvchi kuchli bakteriyalarga qarshi, mog‘orga qarshi va badbo‘y hidni yo‘qotuvchi samarani ta’minlash uchun TiO2 takomillashtirilgan katalizator qo‘llanilgan texnologiya hisoblanadi.\nDo‘konlar manzillari to‘g‘risidagi ma’lumot uchun telefon: +998 (71) 207-10-01.\nReklama huquqi asosida!", "category": "Texnologiyalar", "title": "Faqatgina dekabr oxirigacha: TM Hitachi sovitgichini sotib olgan xaridor supermarketda xarid uchun 300 000 so‘mlik sertifikatga ega bo‘ladi", "date": "12/14/2017", "url": "https://daryo.uz/2017/12/14/faqatgina-dekabr-oxirigacha-tm-hitachi-sovitgichini-sotib-olgan-xaridor-supermarketda-xarid-uchun-300-000-somlik-sertifikatga-ega-boladi/"}
{"content": "Nyu-Dehli shahrida “O‘zbekistonda ishlab chiqarilgan” milliy mahsulotlar ko‘rgazmasi va O‘zbekiston — Hindiston biznes-forumi davomida umumiy qiymati 104,1 million dollarlik 29 ta shartnoma imzolandi. Bu haqda Tashqi savdo vazirligi matbuot xizmati xabar berdi.\n\nIkki davlat tashkilotlari va ishbilarmon doiralarining 100 dan ziyod vakili ishtirok etgan ushbu tadbirlar Prezident Shavkat Mirziyoyevning Hindistonga davlat tashrifi doirasida tashkil etildi.\nTomonlar umumiy qiymati 102,1 million dollarlik eksport shartnomalari va 1 ta import kelishuvini (2 million dollar) imzoladi.\nEksport shartnomalari qishloq xo‘jaligi mahsulotlari (quritilgan mevalar, dukkakli mahsulotlar, bodom, qizilmiya ildizi), kimyo va tekstil mahsulotlari yetkazib berishdan iborat. Import shartnomasi esa qurilish materiallari sotib olishni nazarda tutadi.", "category": "Mahalliy", "title": "Nyu-Dehlida 100 mln dollardan oshiq qiymatdagi eksport shartnomalari imzolandi", "date": "10/06/2018", "url": "https://daryo.uz/2018/10/06/nyu-dehlida-100-mln-dollardan-oshiq-qiymatdagi-eksport-shartnomalari-imzolandi/"}
{"content": "Muxlislarining takliflariga binoan xonanda Karen Gafurjanov Instagram ijtimoiy tarmog‘ida o‘z sahifasini ochdi. Bu haqda “Daryo”ga xonandaning vakili ma’lum qildi.\n\nXonanda o‘z sahifasining dastlabki kunlarida fotosuratlar bilan birgalikda repetitsiya jarayonlarini o‘zida aks ettirgan videoroliklar ketma-ketligini taqdim etdi, deyiladi xabarnomada.\nSahifaga ikki kun ichida Gafurjanovning yuzlab do‘stlari va muxlislari obuna bo‘ldi. Ta’kidlanishicha, bunday e’tiborni kutmagan Karen Gafurjanov do‘stlari va muxlislariga minnatdorchilik bildirib, yangi qo‘shiqlar ustida ishlayotgani va muxlislari uchun ajoyib sovg‘alar tayyorlagani haqida ma’lumot berdi.", "category": "Madaniyat", "title": "Karen Gafurjanovning Instagram’dagi rasmiy sahifasiga ikki kun ichida yuzlab foydalanuvchilar obuna bo‘ldi", "date": "06/14/2016", "url": "https://daryo.uz/2016/06/14/karen-gafurjanovning-instagramdagi-rasmiy-sahifasiga-ikki-kun-ichida-yuzlab-foydalanuvchilar-obuna-boldi/"}
{"content": "Yevropa chempionati uchun saralash bahslari pley off bosqichida Shvetsiya terma jamoasi Daniyani mag‘lubiyatga uchratdi. Bu haqda “Uff.uz” xabar bermoqda.\n\nUchrashuvda 2:1 hisobi qayd etildi. Zlatan Ibragimovichning penaltidan kiritgan goli shvedlarning ishonchli g‘alabasiga sabab bo‘ldi.\nShvetsiya – Daniya 2:1 (1:0, 1:1)\nGollar: 1:0 – 45 Forsberg, 2:0 – 50, penalti Ibragimovich, 2:1 – 80 Yorgensen.\nShvetsiya – Isaksson, Antonsson (Yuxansson, 29), Lyustig, Grankvist, Olsson, Durmaz (Larsson, 68), Levitski, Chelstrem, Forsberg, Ibragimovich (Gvidetti, 82), Berg.\nDaniya – Shmeyxel, Agger, Yakobsen, Durmisi, Kyer, Kalenberg (Yorgensen, 54), Eriksen, Kvist, Fisher (Xeybyerg, 54), Bendtner, Breytueyt (Poulsen, 71).\nOgohlantirishlar: Agger (45), Forsberg (47).", "category": "Sport", "title": "Yevro-2016 pley off bosqichida Shvetsiya Daniyani mag‘lub etdi", "date": "11/15/2015", "url": "https://daryo.uz/2015/11/15/yevro-2016-pley-off-bosqichida-shvetsiya-daniyani-maglub-etdi/"}
{"content": "2016-yilgi futbol mavsumining ham chempionatida, ham mamlakat kubogida zafar quchgan Toshkentning “Lokomotiv” klubi “Oltin dubl” qayd etdi. “Championat.asia” nashri ma’lumotiga ko‘ra, “temiryo‘lchilar” bu borada beshinchi O‘zbekiston klubiga aylangan.\n\n“Lokomotiv”ga qadar Farg‘onaning “Neftchi”, Toshkent viloyatining “Do‘stlik”, poytaxtning “Paxtakor” va “Bunyodkor” klublari “Oltin dubl”ga erishgan. Dastlabki ikki klubda bunday muvaffaqiyat 1 tadan bo‘lsa, “Bunyodkor” 3, “Paxtakor” esa 6 marta shunday baxtga musharraf bo‘lgan.\n\n1994 — “Neftchi”\n2000 — “Do‘stlik”\n2002 — “Paxtakor”\n2003 — “Paxtakor”\n2004 — “Paxtakor”\n2005 — “Paxtakor”\n2006 — “Paxtakor”\n2007 — “Paxtakor”\n2008 — “Bunyodkor”\n2010 — “Bunyodkor”\n2013 — “Bunyodkor”\n2016 — “Lokomotiv”\n\n", "category": "Sport", "title": "“Lokomotiv” “Oltin dubl” qayd etgan O‘zbekistonning beshinchi klubi bo‘ldi", "date": "12/01/2016", "url": "https://daryo.uz/2016/12/01/lokomotiv-oltin-dubl-qayd-etgan-ozbekistonning-beshinchi-klubi-boldi/"}
{"content": "Bir necha oy oldin Samsung kompaniyasi taqdim etgan Gear S aqlli soati AQShda hech qanday shartnomasiz 299 dollardan sotila boshlandi. Bu haqda Phonearena.com ma’lumotiga asoslanib “Parol” nashri xabar berdi.\n\nShu paytgacha sotuvga chiqarilgan aqlli soatlardan farqli — Android emas, Tizen operatsion tizimida ishlaydigan Gear S gadjeti 2 dyuym 360×480 pikselli botiq displeyga ega. Unda 1 GGs chastotaga ega ikki yadroli Exynos protsessori, 512 Mb tezkor va 4 Gb ichki xotira, 300 mA·soat quvvatga ega batareya, Wi-Fi o‘rnatilgan.\nUshbu aqlli soatga SIM-karta o‘rnatish va 3G tarmog‘ida ishlatish yoki uni smartfonga Bluetooth yordamida bog‘lash ham mumkin. U yurak urishini nazorat qiluvchi, quyosh nuridagi radiatsiyani aniqlovchi dasturlar hamda kompas va barometrga ega.", "category": "Texnologiyalar", "title": "SIM-karta o‘rnatiladigan Samsung Gear S aqlli soati AQShda 299 dollardan sotila boshlandi", "date": "11/08/2014", "url": "https://daryo.uz/2014/11/08/sim-karta-ornatiladigan-samsung-gear-s-aqlli-soati-aqshda-299-dollardan-sotila-boshlandi/"}
{"content": "Apple kompaniyasi yaqindagina 70–80 million dona iPhone 6 smartfonlarini ishlab chiqarishni buyurtma qilgani haqida mish-mish e’lon qilingan edi.\nPhonearena.com saytining ma’lumotiga asoslanib “Parol” nashrining xabar berishicha, buning natijasida iPhone’ga raqib smartfonlarning narxi 5 foizdan 10 foizgacha oshishi mumkin. Chunki smartfon ishlab chiqarish bilan shug‘ullanuvchi kompaniyalar katta hajmda iPhone 6 tayyorlashga safarbar qilingan bo‘lsa, boshqa smartfonlarning ishlab chiqarilishi susayadi. Bu esa talab bor paytda taklifning kamayishini, shuning uchun mahsulot narxi ko‘tarilishini bildiradi.\n\nMasalan, Apple kompaniyasi mahsulotlarini eng katta ishlab chiqaruvchisi – Foxconn kompaniyasi iPhone’dan tashqari Nokia, Motorola, Microsoft, Sony, BlackBerry kabi kompaniyalarning smartfonlarini ham ishlab chiqarish bilan shug‘ullanadi. Apple’ning rekord darajada iPhone 6 ishlab chiqarishni buyurtma qilishi esa boshqa smartfonlarning ishlab chiqarilishini kamaytiradi.\nKuzda iPhone 6 taqdimoti bo‘lishi kutilmoqda. Shuningdek, iPhone 6 bilan bir mavsumda Sony Experia Z3, Samsung Galaxy Alpha, BlackBerry Passport smartfonlarining taqdimoti ham bo‘lishi rejalashtirilgan.\nQiziq, Apple’ning katta hajmdagi buyurtmasi boshqa smartfonlar narxiga qanday ta’sir ko‘rsatar ekan :)", "category": "Texnologiyalar", "title": "iPhone 6’ning rekord darajada buyurtma qilinishi boshqa smartfonlarning narxi oshishiga sabab bo‘lishi mumkin", "date": "07/29/2014", "url": "https://daryo.uz/2014/07/29/iphone-6ning-rekord-darajada-buyurtma-qilinishi-boshqa-smartfonlarning-narxi-oshishiga-sabab-bolishi-mumkin/"}
{"content": "Yaponiya datchiklari seysmik jihatdan faol hududda joylashgan Olmaota shahrida yashovchilarni zilzilalar haqida xabardor qiladi. Bu haqda Tengrinews ma’lum qildi.\nChallenge kompaniyasi bosh direktori Kazuo Sasaki shaharga yer qimirlashlari haqida barvaqt ogohlantiruvchi EQ Guard qurilmalarining 5 ta kompleksini sovg‘a qildi. Ular Olmaota atrofidagi bir necha manzillarda o‘rnatiladi. Datchiklar favqulodda holat haqidagi birinchi signallarni ilg‘ab, ma’lumotni qayta ishlovchi markazga uzatadi va bu yerdan ogohlantirish ketadi.\n— Yaponiya texnologiyasi barchani evakuatsiya qilishga ulgurish uchun mo‘ljallangan erta ogohlantirish tizimi emas. U sodir bo‘lgan holat yuzasidan tezkor ogohlantirishi ko‘zda tutilgan. Aytaylik, Olmaotadan 200 kilometr narida zilzila sodir bo‘ldi va bu yerga qarab yurmoqda. To‘lqinlar barcha tomonlarga tarqaladi, tezligi turlicha. Shahar tashqarisidagi to‘lqinlar ularni ilg‘ab, bu yerga uzatadi va biz chora ko‘rishga ulguramiz, — deydi Seysmologiya instituti direktori Dosim Suleyev.\n\nYapon tizimi ehtiyot qismlar va internetga hamda elektrga ulash xarajatlaridan tashqari 3 ming dollar turadi. Tizim ikki oy mobaynida sinovdan o‘tadi.", "category": "Texnologiyalar", "title": "Olmaotada zilzilani oldindan ogohlantiruvchi yapon datchiklari o‘rnatiladi", "date": "10/05/2019", "url": "https://daryo.uz/2019/10/05/olmaotada-zilzilani-oldindan-ogohlantiruvchi-yapon-datchiklari-ornatiladi/"}
{"content": "O‘zbekistonda Tayvan yetakchi smartfonlar ishlab chiqaruvchisining oxirgi yangiligi — HTC 10 modeli sotuvi boshlandi. Qurilma yuqori aniqlikdagi ekran, kuchli protsessor va mustahkam himoyalangan metall korpus bilan jihozlangan. An’anaga ko‘ra, ishlab chiqaruvchi kamera va tovushga alohida e’tibor bergan, deya xabar qiladi “Mobinfo.uz”.\n\nAsosiy 12 megapikselli kamera UltraPixel texnologiyasida bajarilgan va lazer avtofokus bilan jihozlangan. Uning ishga tushirilishi uchun atigi 0,6 soniya talab etiladi. Shuningdek, Canon va Nikon professional fotokameralari kabi RAW shaklida foto olish mumkin.\nHTC 10 16 bitlidan 24 bitli audioga, shuningdek, raqamlidan analogli formatga konvertatsiya imkoniyatiga ega birinchi smartfon bo‘ldi. Dinamiklar BoomSound texnologiyasida bajarilgan va telefonning yuqori hamda pastki qismlarida joylashgan. Super LCD texnologiyasi bo‘yicha tayyorlangan displey HTC M9 ga nisbatan 30 foizga yorqinroq va 50 foizga ta’sirchanroq.\n\nSmartfon kundalik eskirish, ehtimoliy qulash va zarbalarga chidamli qilib tayyorlangan. Sinovlar -20 dan +60 darajagacha bo‘lgan favqulodda haroratlarda bo‘lib o‘tgan, qurilma 10 ming marotaba turli yuzalarga tashlab yuborilgan, egilish, tirnalish va korroziyaga bardoshlilik bo‘yicha sinalgan.\nHTC 10 Toshkentda 4,9 million so‘mdan taklif etilmoqda. Taqqoslash uchun, bu pulga hatto iPhone 6S Plus sotib olish mumkin.\n\nUshbu qurilmani ko‘rsatilgan narxda sotib olishga “Daryo” nashri kafolat bermaydi. Qurilma va uning narxi haqidagi axborot faqat tanishish uchun taqdim etilgan.", "category": "Texnologiyalar", "title": "Toshkentda HTC 10 salkam 5 million so‘mdan taklif etilmoqda", "date": "06/28/2016", "url": "https://daryo.uz/2016/06/28/toshkentda-htc-10-salkam-5-million-somdan-taklif-etilmoqda/"}
{"content": "Malayziya poytaxti Kuala-Lumpur shahrida kelasi mavsum Osiyo Chempionlar ligasi uchun qur’a tashlash marosimi bo‘lib o‘tdi, deb xabar bermoqda “Uff.uz”.\n\nEslatib o‘tamiz, bu musobaqada O‘zbekistondan to‘rt klub ishtirok etadi. “Paxtakor”, “Lokomotiv” va “Nasaf” Chempionlar ligasini guruh bosqichidan boshlaydigan bo‘lsa, “Bunyodkor” pley-offda BAAning “Al Jazira” jamoasiga qarshi kurash olib borishi lozim. Ushbu uchrashuv 17-fevralda Toshkentda bo‘lib o‘tadi. G‘olib bitta uchrashuvga ko‘ra aniqlanadi.\nQur’aga ko‘ra o‘zbek klublari guruhlarga ajratildi. “Paxtakor” “B” guruhida birinchi savatchaga joylandi. “Lokomotiv” “C” va “Nasaf” “D” guruhidan o‘rin olgan.\nG‘arb\n“A” guruhi: \n“Bunyodkor” - “Al Jazira” juftligi g‘olibi,\n“An Nasr” (Saudiya Arabistoni)\n“Persepoles” (Eron)\n“Lahviya\" (Qatar)\n“B” guruhi: \n“Paxtakor” (O‘zbekiston)\n“Ash Shabob” (Saudiya Arabistoni)\n“Al Ayn” (BAA)\n2-saralash juftligi g‘olibi\n“C” guruhi: \n“Lokomotiv” (O‘zbekiston)\n“Al Hilol” (Saudiya Arabistoni)\n“Fulad” (Eron)\n4-saralash juftligi g‘olibi\n“D” guruhi:\n“Nasaf” (O‘zbekiston)\n“Al Ahli” (BAA)\n“Traktorsozi” (Eron)\n1-saralash juftligi g‘olibi\nSharq\n“E” guruhi: \n“Chonbuk” (Janubiy Koreya)\n“Shandong” (Xitoy)\n“Bin Duong”\n2-saralash juftligi g‘olibi\n“F” guruhi: \n“Gamba Osaka” (Yaponiya)\n“Seongnam” (Janubiy Koreya)\n“Buriram Yunayted” (Tailand)\n3-saralash juftligi g‘olibi\n“G” guruhi: \n“Brisben Roar” (Avstraliya)\n“Urava Reds” (Yaponiya)\n“Suvon Blyuvings” (Janubiy Koreya)\n4-saralash juftligi g‘olibi\n“H” guruhi: \n“Guanchjou” (Xitoy)\n“Vestern Sidney” (Avstraliya)\n“Kashima Antlers” (Yaponiya)\n1-saralash juftligi g‘olibi.", "category": "Sport", "title": "Osiyo Chempionlar ligasiga qur’a tashlandi", "date": "12/11/2014", "url": "https://daryo.uz/2014/12/11/osiyo-chempionlar-ligasiga-qura-tashlandi/"}
{"content": "Sankt-Peterburgda A321 qurbonlari jasadini yaqinlariga berish boshlandi. Bu haqda “RBK” xabar bermoqda.\n\n“4-dekabrdan boshlab jasadlarni berish tashkil etildi. Bu jarayon qachon yakunlanishini aytish mushkul”, — deya ta’kidlagan shahar ijtimoiy siyosat qo‘mitasi rahbari Aleksandr Rjanenkov.\nEslatib o‘tamiz, oldinroq terakt qurbonlarining genetik ekspertizasi yakunlangani haqida xabar berilgandi.", "category": "Dunyo", "title": "Sankt-Peterburgda A321 qurbonlari jasadini yaqinlariga berish boshlandi", "date": "12/04/2015", "url": "https://daryo.uz/2015/12/04/sankt-peterburgda-a321-qurbonlari-jasadini-yaqinlariga-berish-boshlandi/"}
{"content": "Futbol bo‘yicha O‘zbekiston Superligasining 15-turi doirasida 31-iyul, chorshanba kuni so‘nggi 2 ta bellashuv yakuniga yetdi.\n\nO‘tgan turda “Qizilqum”ga mag‘lub bo‘lgan (0:1) Namanganning “Navbahor” klubi safarda “Buxoro” bilan bahsga kirishdi.\nO‘yinda hisob ochilmadi va jamoalar bir ochkodan bo‘lishib oldi.\nQayd etish joiz, Namangan klubi 22 ochko to‘plagan holda musobaqa jadvalida 6-o‘rinda bormoqda. “Buxoro” esa 11 ochko bilan 13-o‘rinni egallab turibdi.\nRo‘ziqul Berdiyev boshliq Qarshining “Nasaf” jamoasi o‘z uyida Bekobodning “Metallurg” klubi bilan bellashdi.\nUchrashuv davomida Bekobod klub vakili Bahodir Pardayev (19, 42) ikki bor raqib darvozasini ishg‘ol qilgan bo‘lsa, 74-daqiqada mezbon jamoa a’zosi Oybek Bozorov hisobni qisqartirdi (2:1).\nShu tariqa “Nasaf” o‘z maydonida “Metallurg”ga 1:2 hisobida yutqazib qo‘ydi.\nMazkur o‘yindan so‘ng “Metallurg” ochkolari sonini 20 taga yetkazib, musobaqa jadvalida 8-o‘ringa ko‘tarilib olgan bo‘lsa, 4-o‘rinda borayotgan “Nasaf” hisobida esa 24 ochko mavjud.\n15-turdan so‘ng musobaqa jadvalidagi holat:\n\nCoca-Cola Superligasi\n15-tur bahslari\n31-iyul, chorshanba\n“Buxoro”: Rahimjon Davronov, Bobur Omonov, Salamat Qutiboyev, Asadbek Sobirjonov, Akobir To‘rayev (Andrey Sidorov, 66), Sardor Sulaymonov, Behruz Shodmonov, Ergash Ismoilov, Milovan Kapor, Fatxullo Fatxulloyev, Artyom Kulesha\n“Navbahor”: O‘tkir Yusupov, Azimjon Ahmedov, Ivan Solovyov, Azizbek Turg‘unboyev, Aleksandr Kasyan, Obid Jo‘raboyev, Mirzohid G‘ofurov, Igor Golban, Jahongir Mehmonov, Ilhom Alijonov, Amirbek Jo‘raboyev\nOgohlantirishlar: Amirbek Jo‘raboyev (54), Mirzohid G‘ofurov (67)\nGollar: 0:1 — 19 Pardayev, 0:2 — 42 Pardayev, 1:2 — 74 Bozorov\n“Nasaf”: Abduvohid Ne’matov, G‘olib G‘aybullayev, Aziz G‘aniyev, Dilshod Saidov (Islom Rashidxonov, 46), Humoyun Murtazoyev, Bobir Abduholiqov (Oybek Bozorov, 65), Sharof Muhiddinov, Doniyorjon Narzullayev, Sardor Abduraimov, Xurshidbek Muxtorov, Umarbek Eshmurodov\n“Metallurg”: Aleksandr Lobanov, Abbosjon Otaxonov, Suhrob Nurulloyev (Andrey Shipilov, 63), Islombek Isoqjonov, Bahrom Abdurahimov (Server Jeparov, 88), Muzaffar Muzaffarov, Shavkatjon Mullajonov, Kamoliddin Tojiyev, Stanislav Andreyev, Akbar Ismatullayev, Bahodir Pardayev", "category": "Sport", "title": "Superliga. “Navbahor” “Buxoro”ni mag‘lub eta olmadi, “Nasaf” esa o‘z uyida “Metallurg”ga yutqazib qo‘ydi", "date": "07/31/2019", "url": "https://daryo.uz/2019/07/31/superliga-navbahor-buxoroni-maglub-eta-olmadi-nasaf-esa-oz-uyida-metallurgga-yutqazib-qoydi/"}
{"content": "Telegram messenjerini bloklash uchun haqiqiy sabab uning egasining o‘z kriptovalyutasini ishga tushirish rejalari bo‘lishi mumkin, deb yozadi “RBK”.\n\n18-aprel kuni FXX 12-markazi xodimi hamkasblariga maktub yo‘lladi. Unda Rossiyada Telegram’ni bloklashning haqiqiy sababi Pavel Durovning messenjer asosida nazorat qilib bo‘lmaydigan moliyaviy tizimni ishga tushirish istagi ekanligiga aniqlik kiritadi.\n“Hamkasblar, voqea umuman siz tushungandek emas! Voqea kalitlar va terrorizm haqida emas… Pasha Durov yangi Mavrodi bo‘lishga qaror qildi. Yangi kriptovalyutani ishga tushirish orqali Rossiyada umuman nazorat qilib bo‘lmaydigan moliyaviy tizimga ega bo‘lamiz. Va bu marginallar uchun bitkoin emas, u oddiy, ishonchli va nazorat qilib bo‘lmaydigan bo‘ladi. Bu mamlakat xavfsizligiga tahdid… Barcha narkotiklar, naqdlashtirish va organlar savdosi Pashaning kriptovalyutasi orqali o‘tadi, u esa ‘Mening aloqam yo‘q, so‘zlarni taqiqlang, ulardan terrorchilar foydalanmoqda’ deydi”, — deyiladi Roman Antipkin tomonidan imzolangan maktubda.", "category": "Texnologiyalar", "title": "Rossiya FXX Durovning kriptovalyuta yaratish rejalari tufayli Telegram’ni bloklashga qaror qilgan", "date": "04/20/2018", "url": "https://daryo.uz/2018/04/20/rossiya-fxx-durovning-kriptovalyuta-yaratish-rejalari-tufayli-telegramni-bloklashga-qaror-qilgan/"}
{"content": "2011—2012-yillarda O‘zbekiston Respublikasining Toshkent shahri va Toshkent viloyati hududlarida, shuningdek Qozog‘iston Respublikasining Janubiy Qozog‘iston viloyati hududida bir qancha ayollarga nisbatan zo‘rlik ishlatilgan holda sodir etilgan qotillik jinoyatlari yuzasidan tergov ishlari tamomlandi. Bu haqda O‘zbekiston Bosh prokuraturasi matbuot xizmati xabar berdi.\n\nAniqlanishicha, ushbu jinoyatlar Toshkent viloyatining Yuqorichirchiq tumanida istiqomat qiluvchi A.Sh.Ormonov va P.T.Berdaliyevlar tomonidan O‘zbekiston Respublikasi fuqarosi bo‘lgan 6 ayol va 5 nafar Qozog‘iston Respublikasi fuqarosi bo‘lgan ayolga nisbatan sodir etilgan. Tintuv o‘tkazish jarayonida zaruriy ashoviy dalillar topilib, to‘plangan hujjatlarga binoan jinoyatchilarning aybi to‘liq isbotlangan.\nTergov natijalariga ko‘ra, yuqorida keltirilgan shaxslarga nisbatan O‘zbekiston Respublikasi Jinoyat Kodeksidagi moddalarga asosan og‘ir va o‘ta og‘ir jinoyat ayblovlari e’lon qilingan. Hozirda jinoyat ishi bo‘yicha ayblov xulosasi O‘zbekiston Respublikasi Oliy sudiga ko‘rib chiqilishi uchun yuborilgan.", "category": "Mahalliy", "title": "O‘zbekistonda 11 ayol qotilligi bo‘yicha tergov ishlari yakunlandi", "date": "03/07/2014", "url": "https://daryo.uz/2014/03/07/ozbekistonda-11-ayol-qotilligi-boyicha-tergov-ishlari-yakunlandi/"}
{"content": "Rossiyaning “MegaFon” mobil operatori texnik nosozlik tufayli butun Rossiya bo‘ylab 25 ming mijozining plastik kartalaridan pul yechib oldi. Yechib olingan umumiy pul miqdori ma’lum qilinmadi. Ijtimoiy tarmoqlar foydalanuvchilari 1-yanvardan boshlab telefon raqamlariga bog‘lab qo‘yilgan plastik kartalardan pul yechib olingani haqida shikoyat qilgan. Bu haqda “TASS”ga tayanib, “Kun.uz” xabar bermoqda.\n\nShundan so‘ng, “MegaFon” matbuot xizmatida mijozlar kartalaridan yechib olingan pullarni to‘lovlar sifatida qaytib olishi mumkinligi haqida axborot berildi.\n“Texnik nosozlik vujudga keldi, hozirda u bartaraf etildi. Hozirgi vaqtga kelib, barcha yechib olingan pullar mijozlar hisobiga qaytarilmoqda. Mijozlar kerak bo‘lganda to‘lovlarni ‘mobil o‘tkazma’ xizmatidan foydalanib, bank kartasiga o‘tkazish yo‘li bilan naqd pullarga almashtirib olishlari mumkin. Bunday holatda bu xizmat uchun komissiya to‘lovi olinmaydi”, — deyiladi xabarda.\nMa’lumot uchun, “MegaFon” Rossiyadagi uchta yirik mobil operatorlardan biri hisoblanadi. 2014-yilning sentabr oyi oxiriga kelib, operatorning mijozlari soni 71,5 millionga yetgan.", "category": "Dunyo", "title": "“MegaFon” texnik nosozlik tufayli 25 ming mijozining kartalaridan pul yechib oldi", "date": "01/04/2015", "url": "https://daryo.uz/2015/01/04/megafon-texnik-nosozlik-tufayli-25-ming-mijozining-kartalaridan-pul-yechib-oldi/"}
{"content": "Suriyaning Idlib viloyatida ulkan yer osti kompleksi aniqlandi, deb xabar beradi “Izvestiya”.\n\nHarbiy ekspert Vladislav Shurigin mamlakatni jangarilardan tozalash vaqtida Xan-Sheyxun shahrida topilgan “ulkan yer osti kompleksi”ga tashrifi taassurotlari bilan bo‘lishdi. Ushbu kompleksda uch ming nafargacha odam bir necha oy davomida yashirinib yotishi mumkin bo‘lgan.\n“Suriyaga tashrifimiz vaqtida ushbu kompleksga tushganimizda, bu turdagi obyektlar borasidagi bizning dastlabki taassurotlarimiz butkul o‘zgardi. Odatdagi yer osti handaqlaridan farqli o‘laroq, qarshimizda haqiqiy yer osti qal’asi turardi. Uning kattaligi odamni qo‘rquvga soladi. O‘nlab g‘orlar tunnellar tarmog‘i bilan o‘zaro bog‘langan. Ularning ayrimlariga bemalol yuk mashinalari va harbiy texnikalar kira oladi”, — deydi ekspert.\nShuriginning fikricha, mazkur obyekt bir necha yil davomida maxsus texnikalar yordamida qurilgan. G‘orlar mustahkam va quyma pollarga ega, turar joylar esa keramik plita va marmarlar bilan qoplangan. Barcha devorlar bo‘yalgan, ventilyatsiya tizimi mavjud, hamma yerda elektr tarmoqlari, suv quvurlari va kanalizatsiya bor. Hatto operatsiya qilish anjomlari bilan jihozlangan yer osti gospitali ham mavjud.", "category": "Dunyo", "title": "Suriyada jangarilarning ulkan yer osti kompeksi topildi", "date": "09/28/2019", "url": "https://daryo.uz/2019/09/28/suriyada-jangarilarning-ulkan-yer-osti-kompeksi-topildi/"}
{"content": "Yo‘llardagi muammolar haqida endi onlayn xabar qilish mumkin — Yo‘l-qurilish ishlari sifatini nazorat qilish davlat inspeksiyasi o‘z saytini ochdi va murojaatlarni qabul qila boshladi. Bu haqda inspeksiya xabariga tayanib, Spot ma’lum qilmoqda.\n\n“Saytda inspeksiya faoliyati bilan tanishish, yangiliklarni o‘qish, yo‘l ishlari qurilishi sifatini yaxshilash masalasi bo‘yicha virtual qabulxonaga murojaat qilish va o‘z takliflarini yuborish mumkin”, — deyiladi xabarda.\nMurojaatni yuborish uchun elektron raqamli imzo talab etilmasligi ta’kidlanadi.\nInspeksiya har bir ariza ko‘rib chiqilishini ma’lum qildi. Shuningdek, xizmat sinov rejimida ishlayotganligi uchun uzilishlar bo‘lishi mumkinligi ta’kidlandi.", "category": "Mahalliy", "title": "Yo‘llar sifati muammosi haqida endi onlayn xabar qilish mumkin", "date": "07/26/2018", "url": "https://daryo.uz/2018/07/26/yollar-sifati-muammosi-haqida-endi-onlayn-xabar-qilish-mumkin/"}
{"content": "Buyuk Britaniyaning 2003-yilda Iroqqa hujumdagi ishtiroki haqidagi ma’ruza 6-iyul kuni chop etiladi. Bu haqda mamlakat bosh vaziri Devid Kemeronning tergov komissiyasi raisi Jon Chilkot bilan konsultatsiyalaridan so‘ng ma’lum bo‘ldi, deb yozadi “TASS”.\n\n“Tergov yakunlari bo‘yicha ma’ruzani milliy xavfsizlik nuqtai nazaridan tekshirish ayni paytda o‘z nihoyasiga yetdi. Ma’ruzani nashrga tayyorlash uchun vaqtimiz yetarli”, — dedi Chilkot hujjat 2,6 millionta so‘zdan iborat ekanligini ta’kidlar ekan.\nNATOning Iroqdagi harbiy kampaniyasidagi ishtiroki doirasida Buyuk Britaniya 2003—2009-yillarda 179 nafar askar va ofitserlarini yo‘qotdi. Chilkot komissiyasining ma’ruzasini chop qilish so‘nggi yillar davomida bir necha marta ortga surildi.", "category": "Dunyo", "title": "Britaniyaning Iroqqa hujumdagi ishtiroki haqidagi ma’ruza 6-iyulda chop etiladi", "date": "05/10/2016", "url": "https://daryo.uz/2016/05/10/britaniyaning-iroqqa-hujumdagi-ishtiroki-haqidagi-maruza-6-iyulda-chop-etiladi/"}
{"content": "Qarshining “Nasaf” klubi yarim himoyachisi Aziz G‘aniyev faoliyatini BAA klubida davom ettiradi. Bu haqda “Championat.asia” xabar bermoqda.\n\nG‘aniyev Dubayning “Shabab al-Ahli” klubiga ko‘chib o‘tdi. “Nasaf” ushbu transfer orqali, taxminan, 5 milliard so‘m (525 ming dollar) ishlab oladi.\n“Shabab al-Ahli” klubi 2020-yilgi Chempionlar Ligasida “Paxtakor” bilan bir guruhdan joy olgan. 10-fevral kuni ushbu jamoa Toshkentda mehmon bo‘ladi. OChL guruh bosqichiga futbolchilarni dastlabki o‘yin boshlanishiga 7 kun qolganda ro‘yxatdan o‘tkazish mumkin. Demak, Aziz bemalol “Paxtakor”ga qarshi maydonga tushishi mumkin.\n“Al-Ahli”ni ayni damda argentinalik Rodolfo Arrubarena boshqarmoqda. Klub 14 ta turdan so‘ng BAA chempionatida 35 ochko bilan yakka peshqadam bo‘lib turibdi. Jamoa bugun, 2-fevral kuni, safarda “al-Fujayra”ga qarshi o‘ynaydi.", "category": "Sport", "title": "Aziz G‘aniyev faoliyatini BAA klubida davom ettiradi", "date": "02/02/2020", "url": "https://daryo.uz/2020/02/02/aziz-ganiyev-faoliyatini-baa-klubida-davom-ettiradi/"}
{"content": "Moskva meriyasi Sergey Sobyanin bir yilda qancha daromad topganini ma’lum qildi. Bu haqda Meduza xabar berdi.\n\nMa’lum bo‘lishicha, Moskva meri 2018-yil davomida 7,6 million rubl (taxminan 116 ming dollar) ishlab topgan. Bu undan avvalgi yilga nisbatan bir million rublga ko‘p.\nUning ixtiyorida 26,8 kvadrat metrlik garaj, maydoni 308 kvadrat metrdan ko‘p bo‘lgan kvartira bor. Uning qarindoshlarining mol-mulki to‘g‘risida esa deklaratsiyada keltirilmagan.\nMoskva hukumatining mansabdorlari orasida eng katta daromad oluvchi Moskva tashqi iqtisodiy va xalqaro aloqalar bo‘limi boshlig‘i Sergey Cheremin hisoblanadi. U o‘z deklaratsiyasida daromadi 81,3 million rubl (1 million 200 ming dollardan ortiq) ekanligini qayd etgan.", "category": "Dunyo", "title": "Moskva meri qancha daromad olishi ma’lum qilindi", "date": "05/09/2019", "url": "https://daryo.uz/2019/05/09/moskva-meri-qancha-daromad-olishi-malum-qilindi/"}
{"content": "O‘zbekistondagi barcha davlat tashkilotlari xodimi xalq farovonligi, ularning huquqlari va qonuniy manfaatlari ustuvor bo‘lishini ta’minlashga xizmat qilmoqda. Ayrim yurtdoshlar ularga bo‘layotgan hurmat, e’tibor va ko‘maklarni suiiste’mol qilgancha, qonunbuzarliklarga yo‘l qo‘yib, davlat tashkilotlari xodimlari bilan qo‘pol munosabatda bo‘lmoqda yoki ularga qo‘l ko‘tarib, tan jarohati yetkazmoqda. Natijada esa bu kabi fuqarolar qonun oldida javob berishiga to‘g‘ri kelmoqda, deyiladi O‘zbekiston Respublikasi IIV Jamoatchilik va OAV bilan aloqalar boshqarmasi xabarida.\n\nShu kabi holat 2019-yilning 17-avgust kuni Navoiy viloyatida ham yuz bergan. Xususan, shu kuni soat 19:10 larda Navoiy viloyati Ichki ishlar boshqarmasi YHXB inspektori Navoiy shahar, I.Karimov ko‘chasi bo‘ylab harakatlanib kelgan, davlat raqam belgisi 85 971 SAA bo‘lgan Cobalt rusumli avtomashinani piyodaga yo‘l bermaganligi uchun to‘xtatib, haydovchidan avtomashinani boshqarish huquqini beruvchi hujjatlarini taqdim etishini so‘ragan, ammo haydovchi Jasur Sayitovda mazkur avtomashinani boshqarish huquqini beruvchi tegishli hujjatlari bo‘lmagan. Shu sababli, inspektor qonuniy tartibda haydovchi J.Sayitovga nisbatan ma’muriy bayonnoma rasmiylashtirib, avtomashinani Navoiy shahridagi jarima maydonchasiga olib kelgan.\nBundan xabar topgan haydovchi J.Sayitovning 44 yoshli otasi Alisher Hayitov jarima maydonchasiga mast holatda kelib, inspektor tomonidan avtomashina jarima maydonchasiga qo‘yilishiga faol qarshilik ko‘rsatgan.  So‘ng uni haqoratlab, unga qo‘l ko‘targan va tan jarohati yetkazgan. Natijada inspektor jiddiy jarohat olib, RShTYoIM Navoiy filialiga olib borilgan. Hozirda unga tibbiy yordam ko‘rsatilmoqda. Mazkur holat yuzasidan Navoiy shahri prokuraturasi tomonidan tergovga qadar tekshirish harakatlari olib borilmoqda.\n“O‘z o‘rnida fuqarolarimizga bu kabi harakatlar qonunbuzarlik holati ekanligini eslatish bilan birga, har qanday kelishmovchilik va e’tirozlarini tartib buzarlikka qo‘l urmay, qonuniy yo‘l bilan hal etishga e’tibor qaratishlarini so‘rab qolamiz”, — deyiladi xabarda.", "category": "Mahalliy", "title": "Navoiyda mast holdagi fuqaro ichki ishlar organlari xodimining xizmat vazifasini bajarishiga to‘sqinlik qildi", "date": "08/19/2019", "url": "https://daryo.uz/2019/08/19/navoiyda-mast-holdagi-fuqaro-ichki-ishlar-organlari-xodimining-xizmat-vazifasini-bajarishiga-tosqinlik-qildi/"}
{"content": "Bugun, 30-yanvar kuni, O‘zbekistonning Birinchi Prezidenti Islom Karimov tug‘ilgan kun. Islom Karimov 1938-yil Samarqand shahrida tug‘ilgan. Hayot bo‘lganida u bugun 82 yoshga to‘lgan bo‘lardi. U 1991-yildan umrining oxirigacha — 25 yil davomida O‘zbekiston Prezidenti bo‘lgan. Islom Karimov 2016-yilning 2-sentabr kuni vafot etgan, 3-sentabrda Samarqandning Hazrati Xizr masjididagi qadimiy qabristonga dafn etilgan.\nMavzuga doir: \nQuyida Islom Karimov hayoti va faoliyatiga oid savollardan tuzilgan oson testni e’tiboringizga havola etamiz. Berilgan savollarga javob berish orqali Islom Karimov haqida qanchalik ma’lumotga ega ekanligingizni bilib olishingiz mumkin bo‘ladi.\nTest yuklanishini biroz kuting!\n“Daryo”dagi boshqa testlarni ham yechib ko‘ring.\nSiyosatga befarq bo‘lmaganlar uchun:\nKinomanlar uchun:\nMelomanlar uchun:\nBoshqa mavzudagi testlar: ", "category": "Mahalliy", "title": "Islom Karimov necha marta Prezident etib saylangan? O‘zbekistonning Birinchi Prezidenti haqida test", "date": "01/30/2020", "url": "https://daryo.uz/2020/01/30/islom-karimov-necha-marta-prezident-etib-saylangan-ozbekistonning-birinchi-prezidenti-haqida-test/"}
{"content": "Fransiyada 23-aprel kuni prezident saylovining birinchi turi bo‘lib o‘tdi. Uning yakunlariga ko‘ra, markazchi Emmanuel Makron (23,75 foiz ovozni qo‘lga kiritdi) va millatchi Marin Le Pen (21,53 foiz) kurashni davom ettiradigan bo‘ldi. Sotsialtistik partiya va amaldagi prezidenti vakili Benua Amon atigi 6,35 foiz ovoz oldi, nomzodi “Respublikachilar” tomonidan ilgari surilgan Fransua Fiyon 19,91 foiz bilan uchinchi bo‘ldi — va ikkinchi turga o‘ta olmadi. Meduza nashri saylovning birinchi turi yakunlari bo‘yicha asosiy ma’lumotlarni bir sahifaga jamladi.\n\nSaylovning birinchi turi nisbatan xotirjam o‘tdi. Saylovchilarning asosiy qismi kunning birinchi yarmida ovoz berdi — mahalliy vaqt bilan 17:00 ga kelib saylovchilarning 70 foizi saylovda qatnashib bo‘lgan edi. Kun davomida shubhali mashinalar sabab bir necha saylov uchastkasi evakuatsiya qilindi, biroq shubhalar tasdiqlanmadi. Marin Le Pen ovoz bergan saylov uchastkasiga uning, Rossiya prezidenti Vladimir Putin va AQSh prezidenti Donald Trampning niqoblarini taqib olgan Femen faollari bostirib kirgan; ular politsiya tomonidan qo‘lga olindi.\nSaylovning dastlabki natijalari e’lon qilingani hamonoq, Parij markazidagi Bastiliya maydonida ham Le Pen, ham markazchi Emmanuel Makronga qarshi bo‘lgan “antifashistlar va antikapitalistlar” namoyishi boshlangan. Maydonga yig‘ilgan 300 ga yaqin odam “Barrikadalar oqshomi”ni uyushtirishga va’da bergan edi, biroq oradan bir necha soat o‘tib politsiya namoyishchilarni tarqatib yubordi, ularning ba’zilari qo‘lga olindi; ikki kishi jabrlandi.\n\nSaylov natijalari so‘nggi ijtimoiy so‘rov natijalari bilan deyarli bir xil bo‘ldi. Aprel oyi boshidan beri Makronning reytingi 23—24 foiz atrofida, Le Penniki esa 22—23 foiz atrofida edi. Ayni vaqtda, sotsialistlar vakili Benua Amonning mag‘lubiyati kutilganidan-da kattaroq bo‘ldi — so‘rovlar vaqtida saylovchilarning 8 foizi unga ishonch bildirgan edi.\n#Presidentielle2017 Vue d'ensemble des résultats : candidat arrivé en tête dans chaque département pic.twitter.com/R1pH2ELiJj\n— Ministère de l'Intérieur (@Place_Beauvau) April 23, 2017\nMag‘lub nomzodlar “Milliy front”ga qarshi birlashishga da’vat etdi. Saylov yakuniga yetishi hamonoq sotsialist Benua Amon Marin Le Penga qarshi chiqdi, keyinroq “respublikachi” Fiyon ham uning yoniga qo‘shildi. So‘l kayfiyatdagi “Bo‘ysunmas Fransiya” harakati vakili Jan-Lyuk Melanshon (19,6 foiz ovoz olgan) nomzodlarning birortasini qo‘llab-quvvatlashdan bosh tortib, o‘z tarafdorlari uchun strategiyani belgilab berish maqsadida internetda so‘rov o‘tkazishga va’da berdi. Fransiyaning amaldagi prezidenti Fransua Olland Makronni g‘alaba bilan tabrikladi, biroq ikkinchi turda kimni qo‘llab-quvvatlashi haqida rasman bayonot bermadi. Hukumat rahbari Bernar Kaznyov esa, aksincha, darhol Makronni qo‘llashga da’vat qildi.\nBir qator muhim masalalar bo‘yicha Makron va Le Penning qarashlari keskin farq qiladi. Le Pen Shengen zonasidan chiqish va mamlakatning Yevropa Ittifoqiga a’zoligi masalasida referendum o‘tkazish, ayni vaqtda, qurolli kuchlar qudratini oshirish tarafdori; bularning bari globalist Makronning nuqtai nazariga zid. O‘z navbatida, Makron iqtisodiyotning alohida tarmoqlarida ish haftasini uzaytirish va muhojirlar uchun bepul tibbiy yordamni saqlab qolishga chaqirmoqda. Makron endi parlamentda ham ko‘pchilik o‘rinni qo‘lga kiritish niyatini bildirdi, prezident saylovining birinchi turidagi g‘alabasini esa mamlakat “siyosiy hayotidagi qiyofa o‘zgarishi” deb atadi.\nFransiyadagi prezident saylovining ikkinchi turi 7-may kuni bo‘lib o‘tadi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Makron Le Penga qarshi. Fransiyada prezident saylovining birinchi turi bo‘lib o‘tdi. Asosiy ma’lumotlar", "date": "04/24/2017", "url": "https://daryo.uz/2017/04/24/makron-le-penga-qarshi-fransiyada-prezident-saylovining-birinchi-turi-bolib-otdi-asosiy-malumotlar/"}
{"content": "O‘zbekistonda muqobil energiya manbalaridan foydalanish nisbatan past darajada qolmoqda. Davlat statistika qo‘mitasi ma’lumotlari shundan dalolat berdi.\n\nUlardan ma’lum bo‘lishicha, mamlakatdagi yuridik shaxslarning faqat 3,9 foizi muqobil energiya manbalaridan foydalanadi. O‘tgan yili ushbu ko‘rsatkich 3,7 foiz edi.\nUshbu yuridik shaxslarning aksariyati — 2,7 foizi biogaz qurilmalaridan foydalanadi. Shu bilan birga o‘tgan vaqt davomida quyosh batareyalaridan foydalanuvchilar soni 1,4 foizdan 1,9 foizgacha, quyosh kollektorlaridan foydalanuvchilar soni 0,5 foizdan 1 foizgacha oshdi.\nViloyatlar bo‘yicha muqobil energiyadan foydalanishda Navoiy viloyati yetakchilik qilmoqda. Bu yerda yuridik shaxslarning 12,5 foizi muqobil energiya manbalaridan foydalanadi.\nUshbu ko‘rsatkich Qashqadaryo viloyatida 7,5, Toshkentda 4,3, boshqa viloyatlarda esa 2-3 foizni tashkil etdi.", "category": "Mahalliy", "title": "O‘zbekistondagi yuridik shaxslarning atigi 3,9 foizi muqobil energiya manbalaridan foydalanmoqda", "date": "05/31/2018", "url": "https://daryo.uz/2018/05/31/ozbekistondagi-yuridik-shaxslarning-atigi-39-foizi-muqobil-energiya-manbalaridan-foydalanmoqda/"}
{"content": "Turkiya tashqi ishlar vazirligi dunyoning 89 mamlakatiga nisbatan viza tartibi joriy etilishi haqidagi ma’lumotlarni rad etdi. Bu haqda TRT xabar bermoqda.\n\nTurkiya TIV bayonotida Yevroittifoq viza olinishini talab etayotgan davlatlarga nisbatan 1-iyundan boshlab shunday tartib o‘rnatilishi haqidagi da’volar haqiqatga to‘g‘ri kelmasligi ta’kidlangan. YeI bilan Shengen hududidagi mamlakatlarga vizasiz safarlarni ta’minlash yuzasidan muzokaralar davom etmoqda. Uchinchi mamlakatlarga nisbatan viza siyosati esa YeIga to‘laqonli a’zo davlatlar majburiyati sanaladi.\nEslatib o‘tamiz, oldinroq 2016-yil iyunidan boshlab, Turkiya dunyoning 89 mamlakati, jumladan, O‘zbekiston bilan viza tartibini o‘rnatishi haqida xabar berilgandi.", "category": "Dunyo", "title": "Turkiya TIV dunyoning 89 mamlakati, jumladan, O‘zbekistonga nisbatan viza tartibi joriy etilishi haqidagi ovozalarni rad etdi", "date": "01/10/2016", "url": "https://daryo.uz/2016/01/10/turkiya-tiv-dunyoning-89-mamlakati-jumladan-ozbekistonga-nisbatan-viza-tartibi-joriy-etilishi-haqidagi-ovozalarni-rad-etdi/"}
{"content": "Litva poytaxti Vilnyus shahrida boks bo‘yicha 1998–1999-yillarda tavallud topgan yoshlar o‘rtasida an’anaviy tarzda o‘tkazib kelinadigan xalqaro turnir o‘z nihoyasiga yetdi. Bu haqda O‘zbekiston Milliy olimpiya qo‘mitasi matbuot xizmati xabar bermoqda.\n\nOlimpiada o‘yinlarida g‘oliblikka erishgan birinchi litvalik sportchi (1968-yil), uch karra Yevropa chempioni (1965, 1967, 1969-yillar) Dan Poznyak xotirasiga bag‘ishlanib 11-bor tashkil qilingan mazkur musobaqada Litva, O‘zbekiston, Ozarbayjon, Rossiya, Fransiya, Qozog‘iston, Vengriya, Gollandiya, Gretsiya, Italiya, Polsha, Chexiya, Avstriya, Tunis, Germaniya, Isroil, Gruziya, Belarus, Estoniya, Ukraina va Latviya yoshlar terma jamoalari g‘oliblik uchun bahs yuritdi.\nMazkur musobaqa yakuniga ko‘ra, O‘zbekiston yoshlar terma jamoasi a’zolari 3 ta oltin va 2 ta bronza medaliga sazovor bo‘lib, umumjamoa hisobida birinchi o‘rinni egalladi.\nO‘zbekiston terma jamoasi hisobiga oltin medallarni Shunqor Abdurasulov (-56 kilogramm), Sanjar Tursunov (-81 kilogramm) va Abdulla Xudorganov (+91 kilogramm) keltirgan bo‘lsa, Rorimsha Prosfor (-91 kilogramm) hamda Abu Nuranov (-64 kilogramm) bronza medali sovrindori bo‘ldi.", "category": "Sport", "title": "Boks bo‘yicha O‘zbekiston yoshlar termasi Litvadagi xalqaro turnirda umumjamoa hisobida birinchi o‘rinni egalladi", "date": "03/28/2016", "url": "https://daryo.uz/2016/03/28/boks-boyicha-ozbekiston-yoshlar-termasi-litvadagi-xalqaro-turnirda-umumjamoa-hisobida-birinchi-orinni-egalladi/"}
{"content": "O‘zbekistonda hokimliklar va huquqni muhofaza qilish idoralari xodimlari maoshini oshirish, turmush sharoitini yaxshilash masalalari ko‘rib chiqiladi. Bu haqda Prezident Shavkat Mirziyoyev Norin tuman hokimligida bo‘lib o‘tgan videoselektor yig‘ilishida ma’lum qildi, deya xabar beradi “Daryo” muxbiri.\n\nDavlat rahbari bu mazkur tizimlarda uchrayotgan poraxo‘rlik, tamagirlik holatlarining oldini olish uchun zarurligini ta’kidladi.\n— Yaqinda bir tuman hokimining yordamchisi 22 ming dollar bilan qo‘lga tushdi. Bu qanaqa gap? Hokimlikda ishlaydigan mas’ul xodim firibgarlik bilan shug‘ullanib yurgan bo‘lsa. Bunday holatlarga uzil-kesil chek qo‘yish kerak, — dedi davlat rahbari.\nEslatib o‘tamiz, oldinroq Xorazm viloyati, Qo‘shko‘pir tumani hokimining chegara masalalari bo‘yicha yordamchisi Umurbek Otanazarov ikki kishini Janubiy Koreyaga shartnoma asosida ishga yuborishini aytib, 8 ming dollar olayotgan paytda ushlangandi. Surishtiruv davomida uning 12 nafar fuqarodan oldinroq xuddi shu yo‘l bilan jami 22 ming 400 dollar olgani aniqlandi.", "category": "Mahalliy", "title": "Shavkat Mirziyoyev 22 ming dollar bilan qo‘lga tushgan hokim yordamchisini tilga olib o‘tdi", "date": "05/03/2018", "url": "https://daryo.uz/2018/05/03/shavkat-mirziyoyev-22-ming-dollar-bilan-qolga-tushgan-hokim-yordamchisini-tilga-olib-otdi/"}
{"content": "Toshkent shahar IIBB Yunusobod tumanidagi uylardan birining podyezdida 15 yoshli o‘quvchi qizning bo‘g‘ib o‘ldirilgani yuzasidan qo‘shimcha ma’lumot berdi.\n\nUnga ko‘ra, gumonlanuvchi — qizning o‘gay akasi. Ular janjallashib qolgan.\nYigit Toshkent shahar IIBB jinoyat qidiruv boshqarmasi tomonidan qo‘lga olingan.\nEslatib o‘tamiz, Toshkentning Yunusobod tumanida 7-fevral kuni kechqurun 15 yoshli maktab o‘quvchisi bo‘g‘ib o‘ldirilgan edi.", "category": "Mahalliy", "title": "Toshkentda 15 yoshli qizni o‘ldirishda gumonlanib, uning o‘gay akasi qo‘lga olindi", "date": "02/08/2019", "url": "https://daryo.uz/2019/02/08/toshkentda-15-yoshli-qizni-oldirishda-gumonlanib-uning-ogay-akasi-qolga-olindi/"}
{"content": "Londonning “Chelsi” klubi hujumchisi Olivye Jiru qishki transferlar vaqtida jamoasini o‘zgartiradi.\n\nCalciomercato xabariga ko‘ra, 33 yoshli fransuzni “Yuventus” o‘z safida ko‘rishni istamoqda. Ammo futbolchining o‘zi Antonio Konte qo‘l ostidagi “Inter”ga o‘tishni xohlamoqda.\n“Chelsi”da asosiy tarkibdagi o‘rnini yo‘qotgan Jiruga, shuningdek, “Lion”, “Bordo”, “Reynjers” klublari ham qiziqish bildirmoqda.\nJiru joriy mavsum Angliya Premyer Ligasida atigi beshta o‘yin o‘tkazdi va bitta ham gol urmadi.", "category": "Sport", "title": "“Yuventus” Jiru uchun kurashga qo‘shildi", "date": "12/29/2019", "url": "https://daryo.uz/2019/12/29/yuventus-jiru-uchun-kurashga-qoshildi/"}
{"content": "PSJ rahbariyati klubning braziliyalik hujumchisi Neymar borasida “Real”ga 2 marta taklif yuborgan. Bu haqda Marca nashri xabar berdi.\n\nTa’kidlanishicha, Parij klubi Neymar transferi borasida “Barselona” bilan kelisha olmayapti. Bunga sabab sifatida ikkala klub o‘rtasidagi aloqalarning yomonlashgani ko‘rsatilmoqda. Shu boisdan PSJ “Real”ga Neymarni taklif qilgan. Biroq “Qirollik klubi”ning bu taklifga qanday javob bergani hamon noma’lum deb yozadi ispan nashri.\nAvvalroq Neymarning o‘zi PSJda baxtsiz ekanligi va “Barselona”ga qaytishni xohlayotgani haqida xabar berilgandi.", "category": "Sport", "title": "PSJ “Real”dan Neymarni sotib olishni ikki marta “iltimos” qilgani ma’lum bo‘ldi", "date": "07/06/2019", "url": "https://daryo.uz/2019/07/06/psj-realdan-neymarni-sotib-olishni-ikki-marta-iltimos-qilgani-malum-boldi/"}
{"content": "Avvalroq Toshkent shahar hokimligi Yashnobod tumanidagi saylov uchastkalarida “chernovik” protokollardan foydalanishi holatlari sodir bo‘lgani haqida xabar berilgandi. “Chernovik” protokollarga oid yozishmalarning skrinshotlari saylov kuni davomida @saylov_2019bot Telegram-boti orqali saylovdagi qoidabuzarliklar haqidagi ma’lumotlarni to‘plab borgan huquqshunos va bloger Xushnud Xudoyberdiyev tomonidan e’lon qilingan edi. MSK vakillari, huquq-tartibot organlari xodimlari, “Daryo”, “Gazeta.uz”, “Kun.uz” va boshqa nashrlar jurnalistlari, blogerlar va Xushnud Xudoyberdiyevning o‘zi yarim tun bo‘lishiga qaramasdan Yashnobod tumaniga yo‘l olib, vaziyatni o‘rgandi.\n\nSkrinshotlarda Qudrat Husanov nomidan qoldirilgan yozuvlarni ko‘rish mumkin, unda Husanov ovoz berish jarayoni yakuniga yetishi bilan saylov uchastkalaridagi protokollarning “chernovik” variantlarini zudlik bilan olib kelish haqida topshiriq bergan. “Chernovikdan kopiya ham berilmasinmi?”, degan savolga, u: “Yo‘q, opa, umuman”, deb javob bergan. Yozishmalarda: “Hech kim protokolni rasmga oldirmasin”, degan yozuv ham bor.\nXullas ko‘pchilik bo‘lib saylov okrugiga bordik.\nVoqea qahramoni, 27 yoshli Qudrat Xusanov bilan ham suhbatlashdik. Vaziyatni tushuntirishga harakat qildi. Qolganini videoda batafsil bayon qilganman.\nAlbatta, umuman olganda biroz ko‘ngilsiz ish bo‘ldi. Ammo voqealar rivojida meni bir narsa xursand qildi.\nOAV vakillari tuman saylov okrugiga borishganida yarim tun bo‘lsa ham, kazo-kazo mutasaddilar allaqachon yetib kelishgandi. Va ular jurnalistlarga o‘ta hurmat bilan munosabatda bo‘lishdi. Barcha sharoitni yaratib berishdi. “Yana xizmatlar bormi?” deb so‘rashdi oxirida.\nBunaqa vaziyatda odatda “qaysi biring yozding?”, “nega bunaqa ig‘vo yozasan?”, “siyosatimizga qarshimisan?”, “aqlingni kiritib qo‘yish kerak ekan” degan munosabatga o‘rganib qolgandik.\nHech bir jamiyat xatodan holi emas, ammo eng yaxshi jamiyat xatolarni tan oladi, to‘g‘ri munosabatda bo‘ladi va keng jamoatchilik oldida hisobdorlikni his qiladi. Mana shunisi o‘ta muhim!\nTezkor munosabat va hamkorlik uchun Markaziy saylov komissiyasi hamda Bosh prokuraturaga minnatdorlik bildiraman.\nXushnud Xudoyberdiyev, bloger", "category": "Mahalliy", "title": "Jurnalistlar Yashnoboddagi saylovlarda “chernovik” protokollardan foydalanish holatini voqea joyiga borib o‘rgandi (video)", "date": "12/23/2019", "url": "https://daryo.uz/2019/12/23/jurnalistlar-yashnoboddagi-saylovlarda-chernovik-protokollardan-foydalanish-holatini-voqea-joyiga-borib-organdi-video/"}
{"content": "Telegram messenjerining faol foydalanuvchilari soni 200 million kishiga yetdi. Bu haqda “RIA Novosti” xabar berdi.\n\nXabar qilinishicha, agar messenjer mamlakat bo‘lganida, u aholisining soni bo‘yicha dunyoda oltinchi o‘rinda bo‘lar edi.\nMessenjer saytidagi xabarda odamlarga ishonch bildirilgan va 200 million foydalanuvchining messenjerga bo‘lgan ishonchiga urg‘u berilgan.", "category": "Texnologiyalar", "title": "Telegram’ning faol foydalanuvchilari soni 200 million kishiga yetdi", "date": "03/23/2018", "url": "https://daryo.uz/2018/03/23/telegramning-faol-foydalanuvchilari-soni-200-million-kishiga-yetdi/"}
{"content": "Toshkentdagi Inha universiteti rahbariyati abituriyentlar qabulini 500 kishiga yetkazmoqchi, besh yil ichida u yerda tahsil olayotgan talabalar soni 2 ming nafarga yetadi. Bu haqda universitet rektori Sherzod Shermatovga tayanib, Uzbekistan Today xabar berdi.\n\nInha universiteti (Koreya Respublikasi) O‘zbekiston Prezidenti Islom Karimovning 2014-yil 24-mart kungi qarori bilan tashkil qilingan. Birinchi o‘quv yilida OTMga 150 ga yaqin yoshlar qabul qilindi.", "category": "Mahalliy", "title": "Toshkentdagi Inha universitetida 5 yildan so‘ng 2000 talaba tahsil oladi", "date": "01/21/2015", "url": "https://daryo.uz/2015/01/21/toshkentdagi-inha-universitetida-5-yildan-song-2000-talaba-tahsil-oladi/"}
{"content": "Furqat Zokirov “O‘zbekkino” milliy agentligi direktori lavozimidan ozod qilindi. “Daryo”ning agentlikdagi ishonchli manbalari bergan axborotga ko‘ra, uning o‘rniga Firdavs Abduxoliqov agentlikning yangi rahbari etib tayinlangan.\n\n56 yoshli Firdavs Abduxoliqov 1992—1995-yillarda O‘zbekistondagi dastlabki xususiy telekanallardan biri — “STV” va ilk nodavlat gazetalardan biri — “Darakchi”ga asos solgan. 2003-yildan O‘zbekiston Elektron ommaviy axborot vositalari milliy assotsiatsiyasiga rahbarlik qilib keladi.\nBundan tashqari, u O‘zbekiston madaniy merosini asrash, o‘rganish va ommalashtirish bo‘yicha Butunjahon jamiyatining raisi hisoblanadi. Uning prodyuserligida ko‘plab hujjatli filmlar suratga olingan, u BBC, Euronews, CNBC va boshqa qator xorijiy kompaniyalar bilan hamkorlik qilib kelmoqda.\nMa’lumot uchun, Furqat Zokirov 2017-yil avgustida “O‘zbekkino” milliy agentligi direktori etib tayinlangan edi. Zokirov ushbu lavozimda Otabek Musayevning o‘rnini egallagan edi.\nMavzuga doir: Firdavs Abduxoliqov: Gulnoraning tosh-tarozisi", "category": "Madaniyat", "title": "“Darakchi” gazetasi asoschisi Firdavs Abduxoliqov “O‘zbekkino”ga direktor bo‘ldi", "date": "09/12/2019", "url": "https://daryo.uz/2019/09/12/firdavs-abduxoliqov-ozbekkino-direktori-etib-tayinlandi/"}
{"content": "O‘zbekistonda tadbirkorlik subyektlarini homiylik qilishga majburiy jalb etganlik uchun javobgarlik kuchaytiriladi. Bu haqda Oliy Majlis Qonunchilik palatasi xabarida aytiladi.\n\nOliy Majlis Qonunchilik palatasining 6-iyul kuni bo‘lib o‘tgan navbatdagi majlisida deputatlar tadbirkorlik subyektlarining mustaqilligini yanada mustahkamlash va xususiy mulk daxlsizligini ta’minlash maqsadida Jinoyat va Ma’muriy javobgarlik to‘g‘risidagi kodekslarga o‘zgartishlar kiritishni nazarda tutuvchi qonun loyihasini ikkinchi o‘qishda muhokama qilishga o‘tdi.\nQonun loyihasi bilan xususiy mulk huquqini, tadbirkorlik subyektlarining faoliyatini tekshirish va moliya-xo‘jalik faoliyatini taftish qilish tartibini, litsenziyalash to‘g‘risidagi qonun hujjatlarini va ruxsat berish tartib-taomillari to‘g‘risidagi qonun hujjatlarini buzish, tadbirkorlik subyektlarini homiylik qilishga undash va boshqa tadbirlarga majburiy jalb etish hamda tadbirkorlik subyektlaridan qonun hujjatlarini buzgan holda ortiqcha hujjatlar talab qilib olish, umuman qonuniy tadbirkorlik faoliyatiga aralashganlik uchun javobgarlikni kuchaytirish belgilanmoqda.", "category": "Mahalliy", "title": "O‘zbekistonda tadbirkorlik subyektlarini homiylik qilishga majburlaganlik uchun javobgarlik kuchaytiriladi", "date": "07/06/2018", "url": "https://daryo.uz/2018/07/06/ozbekistonda-tadbirkorlik-subyektlarini-homiylik-qilishga-majburlaganlik-uchun-javobgarlik-kuchaytiriladi/"}
{"content": "O‘zbekistonda BMTning qiynoqlarga hamda munosabat yoki jazoning boshqa shafqatsiz, g‘ayriinsoniy yoki qadr-qimmatni kamsituvchi turlariga qarshi konvensiyasi ixtiyoriy protokolini ratifikatsiya qilish imkoniyati ko‘rib chiqilmoqda. Bu haqda 18-aprel Toshkentda Xalqaro press-klub majlisi doirasida Bosh prokuratura boshqarmasi prokurori Aziz Eshbekov aytib o‘tdi, deb yozadi Sputnik.\n\nUning so‘zlariga ko‘ra, protokolni ratifikatsiya qilish masalasi idora darajasida muhokama qilingach, tez orada bu masala bo‘yicha qaror qabul qilinadi.\nBundan tashqari, shu yil qiynoqlar oldini olish bo‘yicha milliy preventiv mexanizm yaratiladi, u jazoni o‘tash, hibsda saqlash muassasalarida monitoring tashkil qilib, u yerda inson huquq va erkinliklari ta’minlanishini o‘rganishni ko‘zda tutadi.", "category": "Mahalliy", "title": "O‘zbekiston BMTning qiynoqlarga qarshi konvensiyasi protokolini ratifikatsiya qilmoqchi", "date": "04/19/2018", "url": "https://daryo.uz/2018/04/19/ozbekiston-bmtning-qiynoqlarga-qarshi-konvensiyasi-protokolini-ratifikatsiya-qilmoqchi/"}
{"content": "Yoshlar uchun mo‘ljallangan yangi Samsung Galaxy A5 va Galaxy A3 smartfonlarining Rossiyada sotilish narxlari Mail.Ru sayti tomonidan e’lon qilindi. Bu haqda “Parol” nashri xabar berdi.\n\nUnga ko‘ra Rossiyada Galaxy A5 smartfonini taxminan 530, Galaxy A3 smartfonini esa 375 AQSh dollaridan xarid qilish mumkin bo‘ladi. Biroq hozircha, ushbu smartfonlar qachondan sotuvga chiqarilishi haqida ma’lumot berilmagan.\nEslatib o‘tamiz, Galaxy A5 smartfoni 6,7 millimetr, Galaxy A3 esa 6,9 millimetr qalinlikda. Ikkala smartfon ham to‘liq metall korpusga ega, shuningdek, ulardagi 5 megapikselli old kamera selfi suratlar olish uchun mo‘ljallangan.\nGalaxy A5 smartfonida 5 dyuym 720×1280 pikselli Super AMOLED displey,1,2 GGs chastotaga ega to‘rt yadroli protsessor, 2 Gb tezkor va 16 Gb ichki xotira (+MicroSD), 13 megapikselli orqa kamera, 2300 mA·soat quvvatga ega batareya o‘rnatilgan.\nGalaxy A3 smartfonida 4,5 dyuym 540×960 pikselli Super AMOLED displey, A5 bilan bir xil protsessor, 1 Gb tezkor va 16 Gb ichki xotira (+MicroSD), 1900 mA·soat quvvatga ega batareya o‘rnatilgan. Galaxy A5 va A3 smartfonlari Android 4.4 KitKat operatsion tizimida ishlaydi.\nGalaxy A5 va A3 smartfonlarining suratlarini ushbu fotojamlanmada tomosha qiling. O‘zbekistonda sotilayotgan smartfonlarning narxlari bilan esa “Parol” nashrining “Narxlar” ruknida tanishsangiz bo‘ladi.", "category": "Texnologiyalar", "title": "To‘liq metall korpusli Samsung Galaxy A5 va A3 smartfonlarining Rossiyada sotilish narxlari e’lon qilindi", "date": "11/10/2014", "url": "https://daryo.uz/2014/11/10/toliq-metall-korpusli-samsung-galaxy-a5-va-a3-smartfonlarining-rossiyada-sotilish-narxlari-elon-qilindi/"}
{"content": "Argentina terma jamoasi hujumchisi Lionel Messi terma jamoadagi faoliyatida tanaffus qilish haqida o‘ylamoqda, deb xabar beradi “Uff.uz”.\n\nMa’lumotlarga ko‘ra, u bunday qarorga yirik xalqaro musobaqalarning finalidagi mag‘lubiyatlardan so‘ng kelgan.\nEslatib o‘tamiz, Messi jahon chempionati va Amerika kubogining final uchrashuvlarida kumush medal bilan cheklangan edi.\nMa’lum qilishlaricha, hujumchi JCh—2018 saralash musobaqalarida o‘zini chaqirmasliklarini so‘ramoqchi.", "category": "Sport", "title": "Lionel Messi terma jamoadagi ishtirokini to‘xtatish haqida o‘ylamoqda", "date": "07/08/2015", "url": "https://daryo.uz/2015/07/08/lionel-messi-terma-jamoadagi-ishtirokini-toxtatish-haqida-oylamoqda/"}
{"content": "Internetda go‘yoki Davlat test markazi rasmiy saytida 1-avgust kuni bo‘lib o‘tgan test sinovi natijalari bekor qilingani haqida berilgan e’lon tarqaldi. DTM saytidan olingan “skrinshot”da 1-sentabr kuni qayta test sinovlari o‘tkazilishi aytiladi. Imtihon natijalarining bekor qilinishiga “ba’zi bir texnik nosozliklar” sabab bo‘lgani keltirilgan.\n\nBiroq DTM saytida bunday xabar mavjud emas. Saytdagi xabarlar bir necha kundan buyon yangilanganicha yo‘q. DTM sayti yaxshi ishlayapti, ammo odam ko‘pligi sababli ba’zida ochilmay qolishi mumkin. Kecha, 17-avgust kuni saytga 242 ming kishi kirdi.\nO‘zbekiston oliy ta’lim muassasalariga kirish imtihoni natijalari yaqin kunlarda e’lon qilinishi kutilmoqda. Bu haqda Davlat test markazi “Daryo”ga ma’lum qildi. Natijalar aynan qaysi sanada e’lon qilinishi hozircha ma’lum emas, biroq bu aniq bo‘lishi bilan “Daryo” orqali xabar topishingiz mumkin.", "category": "Mahalliy", "title": "Internetda test natijalari bekor qilingani haqidagi yolg‘on xabar tarqaldi", "date": "08/18/2015", "url": "https://daryo.uz/2015/08/18/internetda-test-natijalari-bekor-qilingani-haqidagi-yolgon-xabar-tarqaldi/"}
{"content": "Rossiya Federatsiyasi Vazirlar mahkamasi xavfsizlik yuzasidan o‘zidagi Apple qurilmalarini Samsung mahsulotlariga almashtirmoqda. Bu haqda RF aloqa va kommunikatsiyalar vaziri Nikolay Nikiforov izohiga tayanib “RIA Novosti” xabar bermoqda.\n\nVazirning izoh berishicha, iPad planshetlaridan foydalanishning to‘xtatilishini Amerikaning Apple kompaniyasiga nisbatan sanksiyalar kiritilishi, deb tushunmaslik kerak. Bu shunchaki xavfsizlik masalalari sababli qo‘llanilayotgan choradir, deb yozadi “ITAR-TASS”.\n“Bu maxfiy axborotlar bilan ishlashda qo‘llanilishi mumkin bo‘lgan maxsus usulda himoyalangan qurilmalardir... Bu ko‘proq texnik masala. Buning Amerika yoki Janubiy Koreyaga hech qanday daxli yo‘q. Har qanday texnika vositasi sertifikatlashtiriladi, u tekshiruvlardan o‘tkaziladi, muayyan tartib-qoidalar mavjud”. Nikolay Nikiforov\nBiroq bunday qurilmalar hukumat vakillarini nimadan himoyalashi lozimligiga vazir aniqlik kiritmagan.\nShuningdek, Rossiyada xorij texnikasi sotilishiga taqiq qo‘yilishi haqidagi xabarlarni Nikiforov rad etdi, biroq davlat buyurtmachilari baribir AQSh hukumatining turli po‘pisalari sababli tashvishdalar, deb yozadi Gazeta.ru.\n24-mart kuni Nikiforovning bayon etishicha, AQShning o‘zi Rossiya mansabdorlarini Amerika mahsulotlaridan voz kechishga majbur qilmoqda, deya eslatadi TJournal.ru. U The Wall Street Journal gazetasida e’lon qilingan, AQSh Rossiyaga nisbatan keng qamrovli axborot razvedkasi boshlashi haqida maqolani sharhlayotib shunday degan.\n\nApple mahsulotlari ishqibozi bo‘lgan Dmitriy Medvedev mazkur o‘zgarishlarga qanday qarashi noma’lum, aftidan, hozircha u iPad Air planshetidan foydalanmoqda. Avvalroq Bosh vazir ham allaqachon iPhone’dan voz kechganligi ma’lum qilingan; 2013-yilning iyulida u Samsung Galaxy S3 ushlab tushgan suratini Instagram orqali e’lon qilgan.", "category": "Texnologiyalar", "title": "Rossiya hukumati Apple qurilmalarini xavfsizlik yuzasidan Samsung’ga almashtirmoqda", "date": "03/27/2014", "url": "https://daryo.uz/2014/03/27/rossiya-hukumati-apple-qurilmalarini-samsunglarga-almashtirmoqda/"}
{"content": "Hindiston janubi-g‘arbidagi Karnataka shtatida yuz bergan yo‘l-transport hodisasi oqibatida sakkiz nafar maktab o‘quvchisi halok bo‘ldi. Bu haqda 21-iyun, seshanba kuni NDTV telekanali ma’lum qildi, deya xabar bermoqda “TASS”.\n\nBolalar maktabga ketayotgan mikroavtobus katta avtobus bilan to‘qnashib ketdi.\nDastlabki ma’lumotlarga ko‘ra, yo‘l-transport hodisasi oqibatida yana 11 kishi jarohat olgan. Ulardan biri og‘ir ahvolda ekanligi ma’lum qilindi.", "category": "Dunyo", "title": "OAV: Hindiston janubi-g‘arbida yuz bergan YTH oqibatida 8 nafar o‘quvchi halok bo‘ldi", "date": "06/21/2016", "url": "https://daryo.uz/2016/06/21/oav-hindiston-janubi-garbida-yuz-bergan-yth-oqibatida-8-nafar-oquvchi-halok-boldi/"}
{"content": "Olmaotada 18-iyul kungi otishma davomidagi hodisalar haqida ijtimoiy tarmoqlar orqali yolg‘on ma’lumotlar tarqatgan ikki kishi qo‘lga olindi. Bu haqda IIV shahar departamenti matbuot xizmati ma’lumotiga tayanib, “Interfaks” xabar bermoqda.\n\nO‘tkazilgan tezkor tadbirlar natijasida jamoatchilik sarosimasi provokatorlari — 21 yoshli talaba qiz va 23 yoshli yigitning shaxsi aniqlangan.\n“Oliy ta’lim muassasalaridan birining 1995-yilda tug‘ilgan talabasi, fuqaro Ch. ijtimoiy tarmoqlarda Olmaotadagi hodisalar haqidagi xabarlar ostida qoldirgan izohlarida ‘Siti Plyus’ savdo uyida go‘yoki odamlar garovga olinganligi va qurbonlar ham borligi haqida ma’lum qilgan. Shu bilan bir paytda yana bir izoh qoldiruvchi, 1993-yilda tug‘ilgan fuqaro A. shaharning quyi qismida 100 nafar qurollangan kishi go‘yoki odamlarga o‘q uzayotganligi haqida xabarlar tarqatgan”, — deyiladi xabarda.\nMatbuot xizmatining ma’lum qilishicha, ularning har ikkalasiga nisbatan yaqin vaqt ichida jazo chorasi tayinlanadi.\nEslatib o‘tamiz, 18-iyul kuni Olmaotada noma’lum shaxslar Qozog‘iston Milliy xavfsizlik qo‘mitasi Olmaota shahar departamenti va shaharning Almali tumani politsiya departamenti binolariga hujum uyushtirgan edi.", "category": "Dunyo", "title": "Olmaotada garovga olish va ommaviy qurbonlar haqida mish-mish tarqatganlar qo‘lga olindi", "date": "07/22/2016", "url": "https://daryo.uz/2016/07/22/olmaotada-garovga-olish-va-ommaviy-qurbonlar-haqida-mish-mishlar-tarqatganlar-qolga-olindi/"}
{"content": "Buyuk Britaniyada ikkinchi sinov parvozi chog‘ida dunyodagi eng katta havo kemasi — Airlander 10 zararlandi. Bu haqda, BBC’ga asoslanib, “RBK” xabar bermoqda.\n\n92 metrlik dirijabl va samolyot gibridi telegraf ustuni bilan to‘qnashib ketdi.\nKema Kardingtondagi aerodromdan Bedfordshirga parvoz qilayotgan edi. Uning kabinasi zarar ko‘rgani aytilmoqda.\nKemani ishlab chiqqan Hybrid Air Vehicles kompaniyasi Twitter orqali voqeada hech kim zarar ko‘rmaganini bildirdi.", "category": "Texnologiyalar", "title": "Dunyodagi eng katta havo kemasi parvoz paytida zararlandi", "date": "08/24/2016", "url": "https://daryo.uz/2016/08/24/dunyodagi-eng-katta-havo-kemasi-parvoz-paytida-zararlandi/"}
{"content": "Ravshan G‘ulomov O‘zbekiston Prezidentining iqtisodiyot sohalarini rivojlantirish, investitsiya va tashqi savdo siyosatini amalga oshirish masalalari bo‘yicha maslahatchisi etib tayinlandi.\n\nUshbu maslahatchi lavozimi Vyacheslav Golishev ishdan ketganidan beri bo‘sh edi (maslahatchi bo‘lmasa-da, 2017-yildan beri Galina Saidova maslahatchi o‘rinbosari sifatida ishlab kelayotgandi).\nQayd etishlaricha, Ravshan G‘ulomovning lavozimi so‘nggi ikki yilda to‘rtinchi marta o‘zgarmoqda. U 2017-yil aprelidan 2018-yil avgustigacha Davlat raqobat qo‘mitasi raisi, 2018-yildan 2019-yil boshigacha Vazirlar Mahkamasida axborot-tahlil departamentining mudiri, 2019-yilning yanvaridan beri esa Iqtisodiyot va sanoat vazirining birinchi o‘rinbosari sifatida ishlab kelayotgan edi.", "category": "Mahalliy", "title": "Prezidentning yangi maslahatchisi tayinlandi", "date": "07/25/2019", "url": "https://daryo.uz/2019/07/25/prezidentning-yangi-maslahatchisi-tayinlandi/"}
{"content": "IShID terrorchilik tashkilotining jangarilari 20-iyun, seshanba kuni kechasi Turkmaniston bilan chegaradosh Jo‘zjon viloyatining  Darzab uyezdini qo‘lga oldi. Bu haqda “Interfaks” mahalliy OAV asoslanib ma’lum qildi, deb xabar berdi “Kommersant”.\nUyezd rahbarining so‘zlariga ko‘ra, Darzab ikki sutka davomida jangarilar qurshovida bo‘lgan.\nAvvalroq, IShID jangarilari Afg‘oniston janubi-sharqidagi Tora-Bora tumanida joylashgan yangi tayanch punktini qo‘lga olgan edi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "IShID Afg‘onistonning Turkmaniston bilan chegaradosh qismidagi uyezdni qo‘lga oldi", "date": "06/21/2017", "url": "https://daryo.uz/2017/06/21/ishid-afgonistonning-turkmaniston-bilan-chegaradosh-qismidagi-uyezdni-qolga-oldi/"}
{"content": "Amerika Harbiy havo kuchlariga qarashli Boeing RC-135V Rivet Joint radioelektron razvedka samolyoti Kaliningrad viloyati chegarasi yaqinida razvedka ishlarini amalga oshirdi, deb xabar beradi Sputnik.\n\nHavo kemasi amerika bazasidan uchib, Rossiyaning g‘arbiy qismi tomon yo‘nalish olgan. Moskva vaqti bilan 10:55 da samolyotni Kaliningrad chegarasi yaqinida payqashgan. Oradan uch soat o‘tib, Boeing ortiga qaytgan.\nKaliningrad viloyatiga shved razvedkachi-samolyoti ham juda yaqin kelgan. PlaneRadar ma’lumotlariga ko‘ra, havo kemasi Boltiq dengizi akvatoriyasida razvedkani amalga oshirayotib, Rossiya chegarasi yaqinidan uchib o‘tgan.\nSo‘nggi vaqtlarda chet el uchuvchisiz uchish qurilmalari va razvedkachi-samolyotlari Rossiya chegarasida tez-tez paydo bo‘la boshladilar. Ularni Qora dengiz, Kaliningrad viloyati yaqini, shuningdek, Suriyadagi Rossiya bazalari yaqinida payqashmoqda.\nRossiya Mudofaa vazirligi chaqiriqlariga qaramay, Vashington Rossiya sarhadlarida razvedkaga oid operatsiyalarni to‘xtatishdan bosh tortmoqda.", "category": "Dunyo", "title": "NATO samolyotlari Rossiya chegarasi yaqinida razvedka o‘tkazdi", "date": "07/31/2019", "url": "https://daryo.uz/2019/07/31/nato-samolyotlari-rossiya-chegarasi-yaqinida-razvedka-otkazdi/"}
{"content": "Fuqarolarning o‘zini o‘zi boshqarish organlari faoliyatini muvofiqlashtirish bo‘yicha Respublika kengashi raisining birinchi o‘rinbosari — “Mahalla” xayriya jamoat fondi raisi Rahmat Mamatov senator etib tayinlandi. Prezident Shavkat Mirziyoyev Rahmat Toshnazarovich Mamatovni O‘zbekiston Respublikasi Oliy Majlisi Senati a’zosi etib tayinlash to‘g‘risidagi farmonini imzolagan, deb xabar beradi “Kun.uz”.\n\n“O‘zbekiston Respublikasi Konstitutsiyasining 77-moddasi hamda O‘zbekiston Respublikasi Saylov kodeksining 75-moddasiga muvofiq Fuqarolarning o‘zini o‘zi boshqarish organlari faoliyatini muvofiqlashtirish bo‘yicha Respublika kengashi raisining birinchi o‘rinbosari — ‘Mahalla’ xayriya jamoat fondi respublika boshqaruvi raisi Mamatov Rahmat Toshnazarovich O‘zbekiston Respublikasi Oliy Majlisi Senati a’zosi etib tayinlansin”, deyiladi hujjatda.\n2017-yilning oktabridan buyon Farg‘ona viloyati IIB boshlig‘i lavozimida ishlab kelgan Rahmat Mamatov 21-yanvar kuni “Mahalla” kengashiga rais etib tayinlangandi. Kengashning avvalgi rahbari Shavkat Javlonov esa O‘zbekiston kasaba uyushmalari federatsiyasi raisining o‘rinbosari lavozimiga o‘tkazilgan.\nBundan avvalroq Andijon viloyati Jalaquduq tumani hokimi Sodiqjon Turdiyev ham “Nuroniy” jamg‘armasi raisiga aylantirilib, Prezident farmoni bilan senator etib tayinlangandi. Jamg‘armaning avvalgi rahbari Shuhrat Jalilov Ta’lim, fan va madaniyat xodimlari kasaba uyushmalari tashkilotlari Respublika Kengashi raisiga maslahatchi etib tayinlangan.\n18-yanvar kuni Prezident “O‘zbekiston Respublikasi Oliy Majlisi Senati a’zolarini tayinlash to‘g‘risida”gi farmoni bilan 13 nafar senatorni tayinlagandi, Rahmat Mamatov ular qatoriga 14-bo‘lib qo‘shildi.", "category": "Mahalliy", "title": "Prezident “Mahalla” kengashi raisini senator etib tayinladi", "date": "01/24/2020", "url": "https://daryo.uz/2020/01/24/prezident-mahalla-kengashi-raisini-senator-etib-tayinladi/"}
{"content": "“O‘zbeknavo” estrada birlashmasi o‘zbek xonandalari qo‘shiqlari orasida plagiat qayd etilgani haqidagi tanqidlarga javob qaytardi, deb xabar bermoqda “12news.uz”.\n\nAvvalroq, Sardor Rahimxonning 2014-yil yakunlariga ko‘ra “Yil qo‘shig‘i” deb topilgan “Malikam” taronasi chet el xonandalaridan ko‘chirilgani, Bahrom Nazarovning “Pari-pari” qo‘shig‘i arman vokalisti Silva Xakobyandan ko‘chirilgani xabar qilingan edi.\n“Estrada birlashmasi tashabbusi bilan O‘zbekiston Milliy teleradiokompaniyasiga, “Mening yurtim” telekanaliga va xususiy radiokanallarga plagiat qo‘shiqlarni efirga qo‘ymaslik to‘g‘risida rasmiy maktub yo‘llangan. Bu qarorning ijrosi ham nazoratga olingan. Bahrom Nazarovning “Pari-pari” qo‘shig‘i efirdan olingach, u qo‘shiqning haqiqiy muallifidan olingan rasmiy ruxsatnomani taqdim etdi va biz buni telekanallar rahbariyatiga yozgan maktubimizga ilova qildik. Sardor Rahimxon esa internet orqali bizni qo‘shiqning haqiqiy muallifi bilan bog‘lab, tegishli ruxsatnoma olganini isbotlagach, biz qo‘shiqni televideniye va radioda qo‘yilishiga ruxsat berdik”, — dedi “O‘zbeknavo” boshqaruv raisi Odiljon Abduqahhorov.", "category": "Madaniyat", "title": "Ba’zi o‘zbek xonandalarining plagiatorligi to‘g‘risidagi ayblovlar tasdiqlanmadi", "date": "06/15/2015", "url": "https://daryo.uz/2015/06/15/bazi-ozbek-xonandalarining-plagiatorligi-togrisidagi-ayblovlar-tasdiqlanmadi/"}
{"content": "Indoneziyaning Jakarta va Palembang shaharlarida bo‘lib o‘tayotgan Osiyo o‘yinlarining uchinchi kunida o‘zbekistonlik sportchilar og‘ir atletika bo‘yicha ham kurashga kirishdi, deb xabar beradi “Daryo” muxbiri.\n\n-62 kg vaznda O‘zbekiston sharafini himoya qilayotgan Adhamjon Ergashev dast ko‘tarishda 136 kg, siltab ko‘tarishda 162 kg toshni o‘ziga bo‘ysundirib, 298 kg natija bilan uchinchi o‘rinni egalladi va Osiyo o‘yinlari—2018 ning bronza medaliga sazovor bo‘ldi.\nBahslar davom etmoqda.", "category": "Sport", "title": "Og‘ir atletika. 19 yoshli Adhamjon Ergashev Osiyo o‘yinlari—2018 bronza medali sohibi!", "date": "08/21/2018", "url": "https://daryo.uz/2018/08/21/ogir-atletika-19-yoshli-adhamjon-ergashev-osiyo-oyinlari-2018-bronza-medali-sohibi/"}
{"content": "Janubiy Koreyaning Samsung kompaniyasi yangi to‘rt turdagi smartfonni foydalanuvchilarga taqdim etdi, deb xabar berdi 4pda.ru.\n\nGalaxy Core II, Galaxy Ace 4, Galaxy Young 2 va Galaxy Star 2 smartfonlari, eng avvalo,  rivojlanayotgan davlatlar bozori uchun mo‘ljallangan. O‘xshash qurilmalardan farqli o‘laroq, yangi qurilmalarning barchasiga Android 4.4 KitKat operatsion tizimi o‘rnatilgan.\n\n\n\n", "category": "Texnologiyalar", "title": "Samsung Android 4.4 KitKat operatsion tizimida ishlaydigan yangi smartfonlar ishlab chiqardi", "date": "07/02/2014", "url": "https://daryo.uz/2014/07/02/samsung-android-4-4-kitkat-operatsion-tizimida-ishlaydigan-yangi-smartfonlar-ishlab-chiqardi/"}
{"content": "Ikki kun davomida Toshkent shahridagi muhtasham “O‘zbekiston” sport majmuasida dzyudo bo‘yicha o‘tkazilgan Toshkent Gran-Prisi o‘z yakuniga yetdi, deb xabar bermoqda Olamsport.com.\n\nDunyoning 41 davlatidan sara kurashchilar ishtirok etgan nufuzli musobaqada mezbon sifatida O‘zbekiston terma jamoasi dzyudochilari o‘rta bahoda ishtirok etdi.\nYakunda bitta oltin, ikkita kumush, uchta bronza medalini qo‘lga kiritgan O‘zbekiston terma jamoasi umumjamoa hisobida 3-o‘rinni egalladi. Shuningdek, O‘zbekiston termasi to‘rtta 5-o‘rin, uchta 3-o‘ringa ham ega bo‘ldi.\nUchta oltin, shuncha kumush, to‘rta bronza medalini qo‘lga kiritgan Mo‘g‘uliston terma jamoasi birinchi bo‘ldi. Ikkita oltin medalga egalik qilgan Ruminiya terma jamoasi 2-o‘rinni band etdi. Isroil, Belgiya, Ukraina, Fransiya, Gresiya, Germaniya, Polsha va Misr terma jamoalari ham o‘z uyiga bitta oltin medal bilan qaytdi.\nKuchli hisoblangan Rossiya terma jamoasi bitta kumush, uchta bronza medali bilan umumjamoa hisobida 13-pog‘ona bilan kifoyalandi. Umuman olganda, 27 ta terma jamoa delegatsiyalari Toshkentdan kamida bitta bronza medali bilan qaytadigan bo‘ldi.", "category": "Sport", "title": "Toshkentdagi dzyudo bo‘yicha Gran-Pri musobaqasida O‘zbekiston umumjamoa hisobida 3-o‘rinni egalladi", "date": "10/19/2014", "url": "https://daryo.uz/2014/10/19/toshkentdagi-dzyudo-boyicha-gran-pri-musobaqasida-ozbekiston-umumjamoa-hisobida-3-orinni-egalladi/"}
{"content": "AQSh Sukhoi Superjet 100 (SSJ-100) samolyotini Eronga sotish bo‘yicha eksport sertifikatini berishdan bosh tortdi. Bu haqda “RIA Novosti” xabar berdi.\n\nQayd etilishicha, Rossiya laynerining o‘n foizdan ko‘p detallari Amerikada ishlab chiqariladi, shu sababdan uni sotish uchun AQSh g‘aznachiligining roziligini olish lozim.\n“AQSh Moliya vazirligi qoshidagi xorijiy aktivlarni nazorat qilish boshqarmasi tomonidan litsenziya yo‘qligi sababli samolyotlarni yetkazib berish haqida hech qanday gap bo‘lishi mumkinmas”, — deydi Eron havo yo‘llari assotsiatsiyasi vakili Maqsud Asad Somoniy.\nU Amerika ehtiyot qismlarini almashtirish uchun uzoq vaqt ketishini taxmin qildi.\nAvvalroq, Eronning Moskvadagi elchisi Mehdi Sanay Islom respublikasining samolyotlarni xarid qilishdan manfaatdorligini ma’lum qilgandi.\n“Suxoy fuqaro samolyotlarining” kompaniyasi prezidenti Aleksandr Rubsovning so‘zlariga ko‘ra, kompaniya Amerika ehtiyot qismlari ulushini besh foizgacha kamaytirganda SSJ-100 samolyotlarini\nEronga yetkazib berish masalasiga qaytishni rejalashtirmoqda.\n“Suxoy fuqaro samolyotlari” kompaniyasi AQSh sanksiyasiga tushmaydigan 40 dona SSJ-100 samolyotlarining yangi “ruslashtirilgan” talqinini 2022-yilgacha ikkita Eron aviakompaniyasiga yetkazish bo‘yicha aprel oyida memorandum imzolagan.", "category": "Dunyo", "title": "AQSh Eronga SSJ-100 samolyotini yetkazib berishni to‘xtatdi", "date": "01/07/2019", "url": "https://daryo.uz/2019/01/07/aqsh-eronga-ssj-100-samolyotini-yetkazib-berishni-to%ca%bbxtatdi/"}
{"content": "Yevropa Ittifoqining Rossiyaga nisbatan jazo sanksiyalarini 2016-yil 31-yanvariga qadar uzaytirish haqidagi hujjat Yevroittifoqning rasmiy jurnalida e’lon qilindi. RBC.ru’ning xabar berishicha, hujjat chop etilgan sanadan boshlab sanksiyalarning amal qilishini uzaytirish haqidagi qaror kuchga kirdi.\n\nSanksiyalarni uzaytirish haqidagi qaror Yevropa Ittifoqi mamlakatlarining Bryusseldagi doimiy vakillari bilan 17-iyun kuni kelishilgan va 22-iyun kuni Yevroittifoq mamlakatlari tashqi ishlar vazirlari uchrashuvida tasdiqlangan. Yevropa Ittifoqi sanksiyalarning uzaytirilishi Rossiya tomonidan Minsk kelishuvlari talablari to‘liq bajarilmayotgani bilan bog‘liq ekanligini ma’lum qildi.\nRossiya bosh vaziri Dmitriy Medvedev 22-iyun kuni, Yevropa sanksiyalari 2016-yil yanvar oyi oxiriga qadar uzaytirilganiga javoban Yevropa oziq-ovqat mahsulotlariga nisbatan Rossiya tomonidan joriy etilgan embargo ham shu davrgacha uzaytirilishini ma’lum qildi.", "category": "Dunyo", "title": "Yevropa Ittifoqining Rossiyaga qarshi sanksiyalari amal qilishini uzaytirish haqidagi qaror kuchga kirdi", "date": "06/23/2015", "url": "https://daryo.uz/2015/06/23/yevropa-ittifoqining-rossiyaga-qarshi-sanksiyalari-amal-qilishini-uzaytirish-haqidagi-qaror-kuchga-kirdi/"}
{"content": "Fransiya hukumatiga 2007—2012-yillar davomida rahbarlik qilgan sobiq prezident Nikolya Sarkoziga Parij futbol klubiga prezident bo‘lish taklif etildi. Bu haqda “Futbol Kulichki” GQ nashriga asoslanib xabar bergan.\n\n“PSJ” futbol klubining egasi hisoblangan qatarlik milliarder Shayx Tamim ibn Hamad Al-Tani Nikolya Sarkoziga shunday taklif bilan chiqdi. Ikki tomon bu borada kelishuvga erishsa, qishki transfer mavsumi yakunida Fransiyaning sobiq prezidenti Parij shahri futbol klubining prezidentiga aylanadi.\nBunga qadar “PSJ” prezidenti sifatida Nosir Al-Halayfi ishlab kelayotgandi.", "category": "Sport", "title": "Fransiya sobiq rahbari Nikolya Sarkozi “PSJ” futbol klubi prezidenti sifatida ishlashi mumkin", "date": "12/17/2016", "url": "https://daryo.uz/2016/12/17/fransiya-sobiq-rahbari-nikolya-sarkozi-psj-futbol-klubi-prezidenti-sifatida-ishlashi-mumkin/"}
{"content": "102-Rossiya harbiy bazasi harbiy xizmatchilari 17-iyul kuni Armanistonning Shiroq viloyatidagi Panik qishlog‘iga bostirib kirib, harbiy-o‘quv mashg‘ulotlarini o‘tkazdi, deb yozadi Forum Daily. Bolalar qo‘rquvdan hushini yo‘qotdi, qishloq aholisi urush boshlandi, deb o‘yladi.\n\n“O‘ttizga yaqin askar qishloq yo‘lini to‘sib, o‘z kolonnasini to‘xtatdi va o‘t ochdi. Xayriyat, patronlar jangovar emas ekan. O‘q ovozlarini eshitib, butun xalq uylaridan yugurib chiqdi, hatto ba’zi bolalar hushidan ketdi”, — dedi qishloq rahbari Vardan Makeyan.\nU qishloq hududida harbiy mashqlar hech qanday ogohlantirishsiz o‘tkazilishini haqoratli deb hisoblaydi. U voqea haqida politsiyaga va mamlakat xavfsizlik xizmatiga xabar berdi. Hodisa aks etgan video ijtimoiy tarmoqlarda tarqaldi.\nKeyinroq Shiroq viloyati gubernatori Karen Saruxanyan Gyumridagi 102-Rossiya harbiy bazasi vakili Aleksey Polyuxovich bilan uchrashdi, u holat yuzasidan kechirim so‘rab, bunday xatolik boshqa qaytarilmasligiga va’da berdi. U shuningdek, tekshiruv o‘tkazilib, aybdorlar jazolanishini ham aytdi.\n", "category": "Dunyo", "title": "Rossiyalik harbiylar Armanistondagi qishloqqa bostirib kirib, o‘t ochishni boshladi (video)", "date": "07/20/2018", "url": "https://daryo.uz/2018/07/20/rossiyalik-harbiylar-armanistondagi-qishloqqa-bostirib-kirib-ot-ochishni-boshladi-video/"}
{"content": "Venesuelada namoyishchilarga qarata kuch ishlatilsa, AQSh bundan foydalanib, mamlakatga harbiy tajovuzni boshlagan bo‘lardi. Bu haqda prezident Nikolas Maduro ma’lum qildi, deya xabar beradi “RIA Novosti”.\n\n1-may kuniga bag‘ishlangan mitingda so‘zga chiqqan Maduro davlat to‘ntarishini amalga oshirishga uringan muxolifatning maqsadi venesuelaliklarning o‘zaro qirg‘inbarotini keltirib chiqarish ekanini bildirdi.\n“Ular bizni fuqarolar urushiga olib kelmoqchi. Agar barcha tanklar, zirhli mashinalar va maxsus kuchlarni namoyishchilarga yo‘naltirsak nima bo‘lardi? Vashingtonda bu bayram qilinib, Venesuelani bosib olish uchun harbiy tajovuz boshlanardi”, — dedi Maduro.", "category": "Dunyo", "title": "Nikolas Maduro: Venesuelada namoyishchilarga qarshi kuch ishlatilsa AQSh mamlakatga harbiy tajovuzini boshlaydi", "date": "05/02/2019", "url": "https://daryo.uz/2019/05/02/nikolas-maduro-venesuelada-namoyishchilarga-qarshi-kuch-ishlatilsa-aqsh-mamlakatga-harbiy-tajovuzini-boshlaydi/"}
{"content": "Venesuela prezidenti Nikolas Maduro o‘ziga qarata mango uloqtirgan ayolga kutilmagan yo‘l bilan javob qaytardi – unga uy sovg‘a qildi. Bu haqda Kommersant.ru xabar bermoqda.\n\nHodisa o‘tgan dam olish kunlari Ansoategi shtatida ro‘y bergandi. Asosiy kasbi haydovchilik bo‘lgan prezident Maduro Venesuelaning Barselona shahrida qurilgan yangi avtomobil yo‘lining ochilishida avtobusni o‘zi, juda past tezlikda boshqarib ketarkan, yo‘l atrofida to‘plangan olomon ichidan uning ochiq turgan derazasiga qarata mango uloqtirilgan – meva prezidentning boshiga tekkan.\nShundan so‘ng Maduro qo‘liga shu mevani ushlab olganicha, davlat televideniyesi orqali chiqish qilib, mangoni uloqtirgan shaxs uning po‘stlog‘iga xat yozib, telefon raqamini ham qoldirganini aytib o‘tgan. Ma’lum bo‘lishicha, mangoni 54 yoshli ayol uloqtirgan. Nikolas Maduro mevadagi yozuvni o‘qib bergan: “Qo‘lingdan kelsa, menga qo‘ng‘iroq qil”.\nPrezidentning so‘zlariga ko‘ra, uning yordamchilari bu ayol bilan bog‘lanishgan, ayol esa so‘nggi lahzagacha unga aynan Nikolas Maduroning odamlari qo‘ng‘iroq qilayotganiga ishona olmagan. “Uning uy bilan bog‘liq muammosi bor ekan, men unga turar-joy ajratilishi haqidagi qarorni ma’qulladim va u “Buyuk vazifa – turar-joy” dasturi doirasida yaqin soatlarda uyni oladi”, - dedi Maduro.", "category": "Dunyo", "title": "Venesuela prezidenti o‘ziga mango mevasini uloqtirgan ayolga uy sovg‘a qildi", "date": "04/25/2015", "url": "https://daryo.uz/2015/04/25/venesuela-prezidenti-oziga-mango-mevasini-uloqtirgan-ayolga-uy-sovga-qildi/"}
{"content": "7-yanvar kuni Meksikaning Playa del Karmen shahridagi bardagi otishma oqibatida yetti kishi halok bo‘lgan. Bu haqda “Korrespondent.net” xabar berdi.\n\nOtishma Las Virginias nomli barda sodir bo‘lgan.\n“Barda olti kishi otib o‘ldirilgan holda topilgan. Yana bir kishi mahalliy shifoxonada vafot etdi”, – deyiladi xabarda.\nShuningdek, yana bir kishi yaralangan va omon qolgan.\nOtishma sodir etgan shaxslar kimligi hozircha noma’lum.", "category": "Dunyo", "title": "Meksikadagi barda yuz bergan otishma oqibatida yetti kishi halok bo‘ldi", "date": "01/08/2019", "url": "https://daryo.uz/2019/01/08/meksikadagi-barda-yuz-bergan-otishma-oqibatida-yetti-kishi-halok-bo%ca%bbldi/"}
{"content": "Hindiston janubi-g‘arbidagi Kerala shtati Paravur shahridagi ibodatxonalardan birida yong‘in yuzaga keldi, deya xabar bermoqda “RBK”.\n\nDastlabki ma’lumotlarga ko‘ra, Puttingal ibodatxonasidagi fojia natijasida kamida 83 kishi halok bo‘ldi, 200 dan ortiq kishi yaralandi. Jabrlanganlarning barchasi kasalxonalarga yotqizildi.\nMahalliy OAVlar yozishicha, hodisa 10-aprel, yakshanba kuni ibodatxonadagi tantanalar chog‘ida otilgan mushaklar natijasida sodir bo‘lgan.\nSo‘nggi ma’lumotlarga ko‘ra, bunday ko‘p sonli kishilar bir vaqtning o‘zida halok bo‘lishiga ibodatxonaga taqab qurilgan binoning qulashi sabab bo‘lgan. Bundan tashqari, yong‘in joyidan 1 km radiusdagi uylarning derazalari sinib ketgani aytilmoqda.", "category": "Dunyo", "title": "Hindistondagi ibodatxonada yong‘in chiqdi: o‘nlab kishilar halok bo‘ldi, yuzlab kishilar jabrlandi", "date": "04/10/2016", "url": "https://daryo.uz/2016/04/10/hindistondagi-ibodatxonada-yongin-chiqdi-onlab-kishilar-halok-boldi-yuzlab-kishilar-jabrlandi/"}
{"content": "Xonanda Shohjahon Jo‘rayev imijini o‘zgartirgani va o‘zining “tashrif qog‘ozi”ga aylanib qolgan mo‘ylovi bilan xayrlashganiga o‘z munosabatini bildirdi, deb xabar bermoqda “Darakchi.uz”.\n\n“Bu haqda gapirsam, tarixi uzun. Bilasizmi, o‘zimga qolsa bu imijda allaqchon ko‘rinish bergan bo‘lardim. Ammo ijodimni boshlagan yillarim istasam-istamasam, dadamga qiyoslovchilar ko‘p bo‘lgan. Mana o‘n yildirki dadamning yo‘nalishida, ularning qo‘shiqlarini qayta kuylab ijod qildim, to‘plamlar yaratdim. Tan olishim kerak, shu kungacha sahnaga chiqqanimda men uchun emas, dadam uchun qarsak chalinardi, ya’ni, ularning qo‘shiqlarini kuylaganim uchun. Ammo butun umr soyada yurishim to‘g‘ri emasligini yaxshi bilaman. Bugun dadamga munosib o‘g‘il ekanimni yetarli darajada isbotladim.\nEndi ko‘rganlar kimningdir o‘g‘li emas, Shohjahon Jo‘rayev deyishyapti. Sekin-sekin ikki yo‘nalishni qorishtirib, o‘zim istagan yo‘nalishga ham yetib kelyapman. Aytmoqchimanki, aslida men yaratishni istagan qo‘shiqlar bugungi kunda jarang sochishni boshladi, premyerasi kutilayotganlari ham bor. Men istagan yo‘nalishdagi qo‘shiqlarga esa mo‘ylovli Shohjahon to‘g‘ri kelmas edi. Shuning uchun imijimga biroz o‘zgartirish kiritdik. Bugungi yaratadigan qo‘shiqlarim 35 yoshdan kichik bo‘lganlarga mo‘ljalangan. Rok-n-roll elementlari qo‘llanilayotgan yangi qo‘shiqlarimni eski shinavandalarim tushunmay qolishadimi deyman-da.\nTez kunlarda yangi albomdan joy olgan ‘Go‘zalim’ qo‘shig‘i efirlarga uzatiladi. Bu qo‘shiq milliy yo‘nalishda emas, u yoshlarbop janrda. Nima demoqchiligimni muxlislar qo‘shiqni tinglaganda bilib oladi”, — dedi Shohjahon Jo‘rayev.", "category": "Madaniyat", "title": "Shohjahon Jo‘rayev yangi imiji haqida: Men kuylamoqchi bo‘lgan qo‘shiqlarga mo‘ylovli Shohjahon to‘g‘ri kelmas ekan", "date": "10/03/2016", "url": "https://daryo.uz/2016/10/03/shohjahon-jorayev-yangi-imiji-haqida-men-kuylamoqchi-bolgan-qoshiqlarga-moylovli-shohjahon-togri-kelmas-ekan/"}
{"content": "Barchamizga tanish va sevimli kinofilmlarimizning qayta suratga olish jarayonlarida chet ellik aktyorlar jamoasi ishtirok etmoqda. Ma‘lumotlarga ko‘ ra, Gaydayning mashhur filmlariga chet ellik — Xyu Lori, Robert Shon Leonard, Liza Edelshteyn va Omar Epps kabi aktyorlar taklif  qilingan.\n\n\n\n\n\n\n\n\nAlbatta, bularning hammasi hazil! :)", "category": "Madaniyat", "title": "Sevimli filmlarimiz chet el aktyorlari ishtirokida ", "date": "04/05/2013", "url": "https://daryo.uz/2013/04/05/sovet-filmlari-chet-el-aktyorlari-ishtirokida/"}
{"content": "iOS’dagi shaxsiy yordamchi va savol-javob tizimi bo‘lmish Siri’ga “WWDC qachon?” — deb savol berilganida, u ushbu anjuman 13—17-iyun kunlari bo‘lib o‘tishini aytadi, deb yozadi TJournal.\n\nBu shuni bildiradiki, Apple’ning navbatdagi yirik tadbiri 13-iyun, konferensiyaning birinchi kunida bo‘lib o‘tadi. Iyundagi taqdimotlarda kompaniya odatda o‘z OS va dasturlarining yangi versiyalarini, ba’zan esa yangi avlod kompyuterlarini namoyish etadi.\nApple rasmiy ravishda konferensiyaga taklifnoma tarqatgani yo‘q, shu tufayli uning qayerda o‘tkazilishi noma’lum.\nBa’zi jurnalistlar hazil tariqasida Apple’ga o‘zining barcha yangiliklarini Siri yordamida e’lon qilishni taklif etdi: qandaydir ma’noda bu foydalanuvchilarga virtual yordamchiga ko‘proq murojaat qilish uchun turtki bergan bo‘lardi.", "category": "Texnologiyalar", "title": "Siri Apple’ning keyingi taqdimoti qachon bo‘lishini oshkor etdi", "date": "04/19/2016", "url": "https://daryo.uz/2016/04/19/siri-applening-keyingi-taqdimoti-qachon-bolishini-oshkor-etdi/"}
{"content": "Aktyor Javohir Zokirov “Hordiq” gazetasiga bergan intervyusida otasi — O‘zbekistonda xizmat ko‘rsatgan artist Jamshid Zokirovni xotirladi.\n\n“Dadam juda olijanob, barchaga yordam beradigan inson bo‘lgan. Men dadamdek hammani seva olmayman. Qolaversa, otamningsabr-matonati ham havas qilgudek darajada edi. O‘ylab qarasam, dadamning ko‘p jihatlari menga o‘tmagan, aniqrog‘i, o‘zim olmaganman”, — dedi Javohir Zokirov.\n“Dadamning mazali palovini hamon sog‘inaman. Qolaversa, teatrda yangi sahnalashtirilayotgan obrazlaridan parchalar qo‘yib, mendan fikr so‘rardi. Shunchalik mahoratli aktyor bo‘lib, menda doim o‘zgacha va yoqimli taassurot qoldirardi. Dadajonimning oxirati obod bo‘lsin”, — deya qo‘shimcha qildi Javohir Zokirov.", "category": "Madaniyat", "title": "Aktyor Javohir Zokirov: Men dadamdek hammani seva olmayman", "date": "05/07/2016", "url": "https://daryo.uz/2016/05/07/aktyor-javohir-zokirov-men-dadamdek-hammani-seva-olmayman/"}
{"content": "Zominlik Usmon Mirahmedov Jizzax shahridagi “Obod” mahallasida istiqomat qiluvchi tanishi Mehribon Xushnudxonova hamda uning ukasi Temirga (ism-shariflar shartli) ishongan edi. Bu haqda O‘zA xabar bermoqda.\n\nU.Mirahmedov avtomobil sotib olish niyatida yurganini M.Xushnudxonovaga aytadi. M.Xushnudxonova esa uning mushkuli oson bo‘lgani, ukasi T.Xushnudxonovda Cobalt mashinasi borligi, o‘zi oraga tushib, arzonroqqa olib berishni va’da qiladi.\nShundan so‘ng U.Mirahmedov sarmoyasini bir joyga to‘playdi. Kelishuvga ko‘ra, avtomobil 18 ming dollarga narxlanib, oluvchiga uch yillik ishonchnoma qilib beriladi.\nU.Mirahmedovning quvonchi bir oy davom etdi. Kutilmaganda T.Xushnudxonov mashinani qaytarib olib, boshqa xaridorga sotib yuboradi. Ammo U.Mirahmedovning oldindan bergan 11 ming dollari qaytarib berilmaydi.\nMazkur holat yuzasidan tergov-surishtiruv ishlari olib borilmoqda.", "category": "Mahalliy", "title": "Jizzaxlik fuqaroga Cobalt uchun 3 yillik ishonchnoma 11 ming dollarga tushdi", "date": "04/01/2018", "url": "https://daryo.uz/2018/04/01/jizzaxlik-fuqaroga-cobalt-uchun-3-yillik-ishonchnoma-11-ming-dollarga-tushdi/"}
{"content": "O‘zbekistonlik bir guruh jurnalistlar Markaziy Osiyo mintaqaviy ekologiya markazi (MOMEM) Yevropa Ittifoqi moliyaviy ko‘magida amalga oshirayotgan UzWaterAware loyihasi doirasida Qoraqalpog‘istonda bo‘lib qaytdi. Mediatur ishtirokchilari orasida “Daryo” muxbiri Azizbek Abduvaliyev ham bor edi.\n\nNukusdan yo‘lga chiqqan va Orol dengizi tomon otlangan 12 ta Toyota yo‘ltanlamasidan biri — 10-raqam qo‘yilgani bizga nasib etdi. “Biz” deganim Nargis Qosimova, Dilfuza Sobirova, Rustam Jabborov va men. Qarangki, barini “Darakchi” birlashtirgan ijodkorlar. Uchchovimiz bir paytlar ishlagan yoki mualliflik qilgan bo‘lsak, Rustam Jabborov hozir ham shu gazeta bosh muharriri.\n\nKarvonimizning birinchi to‘xtash manzili Qo‘ng‘irot tumani bo‘ldi. Rustam bu yerga kelguncha uning O‘zbekistondagi eng katta tuman ekanligi, mamlakat hududining 12 foizi, Qoraqalpog‘istonning esa salkam yarmini egallashini aytib ulgurgandi. Bizni qarshi olgan tuman hokimining o‘rinbosari Baxtiyor Kamalov “Zakovat” bilimdoni aytgan bu faktlarni tasdiqladi.\n\nTuman hududi 76 ming kvadrat kilometrga tengligi, 126 ming aholi istiqomat qilayotganini bildirdi. Agar shu raqamdan kelib chiqsak, Qo‘ng‘irot O‘zbekiston hududining 12 emas, deyarli 17 foizini egallashi oydinlashyapti. Xomcho‘t qilib ko‘rdim: bu naq 10 ta Namangan degani!\nOldinlari asosan qishloq xo‘jaligi — paxta, sholi, sabzavot va poliz ekinlariga ixtisoslagan tumanda bugungi kunga kelib sanoat ham rivojlanib bormoqda. Bu yerda O‘zbekistonning eng yirik korxonalaridan bo‘lgan “Uz-Kor Gas Chemical” va Qo‘ng‘irot soda zavodi ishlab turibdi.\n\nYana yo‘lga otlandik. Ishoning, o‘nlab chaqirim joyda zog‘ ham uchramaydi. Keta-ketguncha tuz bosgan, shuvoq o‘sgan yerlar, onda-sonda saksavulzorlar ko‘zga tashlanadi. Bir payt kimsasiz yo‘lning qoq o‘rtasida oldinlari “Komsomolsk na Ustyurte” deb atalgan, hozir esa Qubla-Ustyurt deb nomlanuvchi posyolka qarshisidan chiqib qoldik. Oldinlari bu yerlarda harbiy obyektlar bo‘lgani, Qo‘ng‘irot, Nukusga samolyotlar uchgani bois aerodrom ham qurilgan ekan.\n\nPosyolkada hozir 40 ta oila, 200 chog‘li odam istiqomat qiladi. Ular jurnalistlar ekanligimizni bilib, yo‘lsizlikdan qiynalganlari bois tuman markazi bilan bog‘lovchi, transport qatnovi uchun qulay yo‘l yotqizilishida ko‘mak so‘radi. Baquvvat jiplarni ham “yig‘latib” yuborayotgan yo‘l, to‘g‘rirog‘i, yo‘nalishdan ular hozir qanday foydalanayotgani biz uchun jumboq bo‘lib qoldi.\n\nShu yerdan Ustyurt platosi bo‘ylab sayohatimiz boshlandi. Bundagi mahobatli manzaralarni ko‘rib, Amerika filmlaridagi kanyonlar yodimga keldi. Yo‘q, yanglish solishtirdim, hatto kanyonlar ham Ustyurt oldida ip esholmaydi.\n\nUstyurtning Qozog‘iston tomonidagi qismida, Mangistovda yerosti yadro sinovlari o‘tkazilgan deyishadi. Bo‘lsa bordir, huvillagan, ne-ne sinovlarni boshidan kechirgan plato devorlari — chinklar shundoq ham kishining yuragini orqaga tortib yuboradi.\n\nAytgancha, aslida Yevropa va Osiyoning chegarasi bir paytlar shu yerdan o‘tgan degan taxmin ham yo‘q emas.\n\nHamkasbim Nargis Qosimova shunday joylarda ham o‘simliklar olami vakillarini topgani va suratlarga muhrlagani esa faqat hayrat va tahsinga loyiq.\n\n\nUstyurt hududidan Buyuk ipak yo‘li o‘tganligi bois bu yerda ko‘plab kuzatish minoralari, mayoqlar bo‘lgan. Ulardan biri, Sudoche ko‘li yaqinidagi XII – XIII asrlarga mansub minora qoldiqlariga tirmashdim. Yuqoriga chiqqanda shu yerda turgan qizni “Jahon” axborot agentligi muxbiri Guloyim Nurjonova xayol qilib, suratga tushirishini iltimos qildim. Qarasam, gapimga tushunmay ko‘zini pirpiratib turibdi. Tavba, bo‘y-bast, ko‘z-qosh bir xil, faqat u kanadalik bloger Loren Chen ekan. Adashuv bahona u bilan keyinchalik intervyu berishiga kelishib oldik.\n\nBiz flamingolarni ko‘rishga oshiqayotgan ko‘l yaqinidagi yana bir tarixiy manzil — Urga shaharchasi. Bu yerda Chor Rossiyasidan surgun qilingan eski tutumdagi nasroniylar — staroverlar yashagan uylarning vayron bo‘lgan devorlari, qarovsiz qolgan qabrlariga duch keldik.\n\nO‘zga millat va din vakillari bo‘lsa ham achinasan kishi. “Agar ular yapon bo‘lganida hatto shu yerda ham qarovsiz qoldirilmagan bo‘lardi” degan o‘y o‘tdi xayolimdan.\n\nSudoche qirg‘og‘idagi eski baliqni qayta ishlash zavodi oldida tamaddi uchun to‘xtadik. Bunday sharoitda ovqatlanishning ham o‘ziga yarasha gashti bor ekan. Uzun xontaxta bo‘ylab baliq, kartoshka tanovul qilarkansan, o‘zingni chindan ham katta bir jamoaning a’zosi sifatida his etasan.\n\nAfsus, flamingolarni ko‘rish nasib etmadi. Ularni faqat tong sahar yoki kechki payt ko‘rish mumkin ekan. Biz borgan vaqt esa na unisi, na bunisiga to‘g‘ri keldi. Hafsalamiz pir bo‘lganini yashirmay, keyingi manzil — Orol dengizi tomon yo‘l oldik.\n\n(Avvali va davomi bor)", "category": "Mahalliy", "title": "UzWaterAware ekspeditsiyasi: Amerika kanyonlari? Yo‘q, adashdingiz, bu Ustyurt (foto)", "date": "05/18/2018", "url": "https://daryo.uz/2018/05/18/uzwateraware-ekspeditsiyasi-amerika-kanonlari-yoq-adashdingiz-bu-ustyurt-foto/"}
{"content": "Ulug‘bek Rahmatullayevning “Sog‘inib tonglar otguncha” nomli taronasiga ishlangan videoklip syujeti qozog‘istonlik ijodkorlar tomonidan xuddi shunday ko‘rinishda ko‘chirilib, boshqa xonanda ishtirokida klip tayyorlangani ma’lum bo‘ldi, deb xabar bermoqda “Popcorn.uz”.\n\nAslida bu holatga jahli chiqib, mualliflik huquqini talab qilishi kerak bo‘lgan Ulug‘bek Rahmatullayev bundan xabar topib mutlaqo qarshi emasligi, aksincha bu holatdan mamnun ekanini aytib o‘tdi.\nhttps://youtu.be/6utOmK8NyyY\n“Bizning ijodimizni qo‘shni davlatlarda ham tinglab, tomosha qilishlaridan, san’atimizga befarq bo‘lmaganlaridan juda xursandman”, − deydi ijodkorning o‘zi. Ulug‘bek, uning qo‘shiqlari va kliplariga havas qilgan qardosh xalqlar xonandalari ijodiga omad, tilab, kelusi ishlarida videomahsulotlarning sifatiga e’tiborli bo‘lishlarini istab qolishini qayd etdi.", "category": "Madaniyat", "title": "Ulug‘bek Rahmatullayev klipining g’oyasini ko‘chirgan qozog‘istonlik xonandaga omad tiladi", "date": "04/28/2015", "url": "https://daryo.uz/2015/04/28/ulugbek-rahmatullayev-klipining-goyasini-kochirgan-qozogistonlik-xonandaga-omad-tiladi/"}
{"content": "Dehlida o‘tgan o‘zbek musiqa va moda festivalida hindistonlik taniqli dizayner, Ritu Beri brendi asoschisi Ritu Beri O‘zbekistonning Hindistondagi madaniyat turizmi elchisi etib tayinlandi. Bu haqda O‘zA xabar berdi.\n\nRitu Beri “Hindiston modasining birinchi xonimi” sifatida tanilgan. U Parijda o‘z kolleksiyasini namoyish etgan birinchi hind dizayneri hisoblanadi. Mashhur kino yulduzlari Nikol Kidman, Letitsiya Kasta, Madxuri Diksit va boshqalar Ritu Beri asos solgan liboslarni kiyadi.\nRitu Beri, shuningdek, hashamat sohasida ijodkorlik va innovatsiyalarni qo‘llab-quvvatlovchi The Luxury League  notijorat tashkiloti asoschisidir.\nFestivalda u an’anaviy o‘zbek liboslari uslublaridan foydalanib ushbu tadbir uchun maxsus tayyorlangan kiyimlar to‘plamini namoyish etgan.\nTadbirda Ritu Beri O‘zbekistonning Hindistondagi “Madaniyat turizmi elchisi” etib tayinlangani e’lon qilinib, unga O‘zbekiston Respublikasi Turizmni rivojlantirish davlat qo‘mitasi tomonidan maxsus sertifikat va esdalik sovg‘asi topshirilgan.\nFestivalda so‘zga chiqqan dizayner o‘ziga bildirilgan bunday yuksak ishonch uchun O‘zbekiston tomoniga chuqur minnatdorlik izhor etgan. Yaqinda O‘zbekistonga qilgan safari chog‘ida u mamlakatdagi turizm va madaniyat sohasidagi ulkan salohiyatiga guvoh bo‘lganini, Hindistonda uni targ‘ib qilish uchun bor kuch-g‘ayratini safarbar etishga tayyor ekanini ta’kidlagan.\nRitu Beri o‘zbek tarixiy-madaniy merosining katta muxlisidir.\nShuningdek, u O‘zbekiston hind oilalari uchun eng maqbul sayyohlik yo‘nalishlaridan biri ekanini ta’kidlab, barchani O‘zbekistonga borishga chorlagan.", "category": "Mahalliy", "title": "Mashhur hind dizayneri O‘zbekistonning Hindistondagi madaniyat turizmi elchisi etib tayinlandi", "date": "03/18/2019", "url": "https://daryo.uz/2019/03/18/mashhur-hind-dizayneri-ozbekistonning-hindistondagi-madaniyat-turizmi-elchisi-etib-tayinlandi/"}
{"content": "Rossiyaning Tyumen viloyatiga olib boruvchi trassada Honda avtomobili mikroavtobusni quvib o‘tish chog‘ida unga urilgan va qarama-qarshi yo‘nalishga chiqib ketib, Lada Kalina avtomobili bilan to‘qnashib ketgan. Lada’da bo‘lgan uch kishi halok bo‘lgan, yana besh kishi jarohat olgan. Bu haqda “RIA Novosti” xabar berdi.\n\nYTH Kurgan — Tyumen yo‘lining 134-kilometrida yuz bergan. Lada Kalina’da bo‘lgan 18 yoshli qiz jarohat olgan. Honda’dagi to‘rt kishidan iborat oila, shu jumladan 13 va 16 yoshli o‘g‘il bolalar ham tan jarohati olgan.\nMikroavtobusdan hech kim jabrlanmagan.", "category": "Dunyo", "title": "Rossiyaning Tyumen viloyatida 3 kishi YTHda halok bo‘ldi", "date": "08/27/2018", "url": "https://daryo.uz/2018/08/27/rossiyaning-tyumen-viloyatida-3-kishi-ythda-halok-boldi/"}
{"content": "AQShning Yuta shtati Orem shahrida Kerri Bunker va Kelli Uoll ismli egizaklar ikkinchi marta egiz farzandli bo‘ldi, deya xabar bermoqda Associated Press.\n\n36 yoshli opa-singillar birinchi marta bir necha oylik farq bilan egizaklarni dunyoga keltirgan edi. Ayni paytda o‘sha egizaklarning bir jufti to‘rt, ikkinchi jufti besh yoshda, bundan tashqari, Bunkerning ikki yoshli farzandi ham bor. Ikkinchi marta Bunker Uolldan uch hafta keyinroq farzand ko‘rdi.\nAyollarning aytishicha, ular nafaqat opa-singil, balki dugona, qo‘shni va hamkasblardir, shu tufayli to‘qqiz bolani birgalikda katta qilmoqchi.\nEgizaklar bola ko‘rgan kasalxona xodimi aytishicha, “ba’zi egizaklar” ekstrakorporal urug‘lantirish (EKU) jarayonidan so‘ng paydo bo‘lgan.", "category": "Dunyo", "title": "Amerikalik egizaklar to‘rt nafardan egiz bolani dunyoga keltirdi", "date": "02/24/2016", "url": "https://daryo.uz/2016/02/24/amerikalik-egizaklar-tort-nafardan-egiz-bolani-dunyoga-keltirdi/"}
{"content": "Namangan shahrida tennis bo‘yicha qizlar o‘rtasida Namangan combined ITF Pro Circuit event xalqaro turniri boshlandi. Bu haqda O‘zbekiston Milliy Olimpiya qo‘mitasi matbuot xizmati xabar berdi.\n\nBirinchi davrada kortga tushgan o‘zbekistonlik tennischilardan Nigina Abduraimova va Sabina Sharipova raqiblari ustidan g‘alaba qozonib, bosh sovrin uchun kurashni davom ettirmoqda.\nNigina Abduraimova serbiyalik Barbara Bonichni 6:1, 6:4 hisobida mag‘lub etgan bo‘lsa, Sabina Sharipova hindistonlik Ankita Rainadan 6:3, 7:6 hisobida ustun keldi.", "category": "Sport", "title": "O‘zbekistonliklar Namangandagi xalqaro tennis turnirining keyingi bosqichiga chiqdi", "date": "04/23/2014", "url": "https://daryo.uz/2014/04/23/ozbekistonliklar-namangandagi-xalqaro-tennis-turnirining-keyingi-bosqichiga-chiqdi/"}
{"content": "O‘zbekiston milliy terma jamoasi JCh—2018 yo‘llanmasi uchun kurashdan chiqdi — O‘zbekiston g‘alaba qozonishi shart bo‘lgan o‘yinda Janubiy Koreya bilan 0:0 hisobida durang o‘ynadi, safarda Eron bilan 2:2 hisobida durang o‘ynagan Suriya esa guruhda uchinchi bo‘lib, pley-off yo‘llanmasini qo‘lga kiritdi.\nJanubiy Koreyaga qarshi o‘yindan so‘ng, jonli efirda intervyu berayotgan O‘zbekiston milliy terma jamoasi himoyachisi Anzur Ismoilov “jamoa kurashda davom etishi” haqidagi gapirayotganida, jurnalistlar unga Suriya durang o‘ynagani haqida xabar berdi.\nFutbolchining bundan keyingi, baxtga qarshi, havas qilib bo‘lmaydigan holatini faqat tomosha qilish kerak:\n", "category": "Mahalliy", "title": "“Suriya yutqazmadimi? Vay, tugabdi-da hammasi!”. Noxush xabardan jonli efirdagi intervyu vaqtida xabar topgan Anzur Ismoilov (video)", "date": "09/05/2017", "url": "https://daryo.uz/2017/09/05/suriya-yutqazmadimi-vay-tugabdi-da-hammasi-noxush-xabardan-jonli-efirdagi-intervyu-vaqtida-xabar-topgan-anzur-ismoilov-video/"}
{"content": "“O‘zbekiston” teleradiokanali buyurtmasiga asosan rejissyor Ergash Mo‘minov tomonidan “Zurriyod” nomli 50 qismli serial suratga olinmoqda. Bu haqda “Darakchi” gazetasi xabar bermoqda.\n\nSerialda birga tahsil olgan do‘stlarning pok muhabbati, oila qurib, turmush tashvishlariga o‘ralashib qolishi, oilalar o‘rtasidagi tafovutlar, ziddiyatlar qanday oqibatlarga olib kelishi hayotiy voqealar misolida ochib berilgan.\n“Ayni damda Oqtoshdagi Xondayliq qishlog‘ida suratga olish ishlari bilan bandmiz. Jarayon fevral oyiga qadar davom etadi. Serial may oyining oxirida ekran yuzini ko‘radi”, — dedi rejissyor.\nKo‘p qismli telemahsulotda Dilniyoz G‘afforova, Sevara Soliyeva, Bahodir Musayev, Xurshid To‘xtayev, Sherzod Boymurodov kabi aktyor-aktrisalar, shuningdek, Muqaddas Xoliqova, Dono Boboxonova, Xosiyat Husanova, Tohir Saidov, Ma’rifat Ortiqova kabi 60 ga yaqin teatr aktyorlari suratga tushmoqda.\nQayd etishlaricha, dastlabki 20 qismi ekranga chiqqach, 2016-yil yoz oylarida serialning ikkinchi faslini suratga olish ishlari boshlanadi. Unda birinchi fasldagi 25 yoshli qahramonlarning 50 yoshdagi taqdiri ko‘rsatib beriladi.", "category": "Madaniyat", "title": "“O‘zbekiston” telekanali uchun kursdosh do‘stlarning kechmishi haqida 50 qismli serial suratga olinmoqda", "date": "11/13/2015", "url": "https://daryo.uz/2015/11/13/ozbekiston-telekanali-uchun-kursdosh-dostlarning-kechmishi-haqida-50-qismli-serial-suratga-olinmoqda/"}
{"content": "Shavkat Mirziyoyev Farg‘ona viloyatining Oltiariq tumanida viloyat faollari ishtirokida o‘tkazilgan videoselektor yig‘ilishida import bilan bog‘liq vaziyatdan norozi bo‘lib, bojxonachilarni keskin tanqid qildi. Bu haqda “Daryo”ning Farg‘onadagi muxbiri xabar berdi.\n\nO‘zi sizlarni, mana, nechtangni qamadim. Hammang bulbulday sayrab yotibsan, bir-biringga pora berganingni. Bitta tashkilotga vakil eding hammang. Go‘yo sizlar juda adolatli. Eng katta poraxo‘r — sizlar.\nO‘zbekiston Respublikasi Prezidenti, Shavkat Mirziyoyev\nAvvalroq, Farg‘onadagi Furqat tumanining “kuchli to‘rtligi” ishdan olingani haqida xabar berilgandi.", "category": "Mahalliy", "title": "“Eng katta poraxo‘r sizlar”. Shavkat Mirziyoyev bojxonachilarni tanqid qildi", "date": "06/13/2018", "url": "https://daryo.uz/2018/06/13/eng-katta-poraxor-sizlar-shavkat-mirziyoyev-yana-bojxonachilarni-tanqid-qildi/"}
{"content": "Xalqaro olimpiya qo‘mitasi (XOQ) rossiyalik bosqon uloqtiruvchi Tatyana Lisenko–Beloborodovani London–2012 Olimpiadasi oltin medalidan mahrum etdi. Bu haqda “Sport-Ekspress” xabar bermoqda.\n\nPekin–2008 va London–2012 Olimpiadasi vaqtida olingan doping namunalari qayta tekshirilganidan so‘ng, 33 yoshli sportchining namunasida taqiqlangan turinabol moddasi aniqlandi.\nXOQ Lisenkoni diskvalifikatsiya qilib, London–2012 Olimpiadasining oltin medali, esdalik nishoni va diplomni qaytarishni talab qildi.\nSportchining diskvalifikatsiyasi qaror qabul qilingan zahoti kuchga kirdi.", "category": "Sport", "title": "Rossiyalik bosqon uloqtiruvchi Tatyana Lisenko London–2012 Olimpiadasining oltin medalidan mahrum etildi", "date": "10/12/2016", "url": "https://daryo.uz/2016/10/12/rossiyalik-bosqon-uloqtiruvchi-tatyana-lisenko-london-2012-olimpiadasining-oltin-medalidan-mahrum-etildi/"}
{"content": "Sog‘liqni saqlash vazirligi huzuridagi Farmatsevtika tarmog‘ini rivojlantirish agentligi direktori Zohid Dusanov boshqa ishga o‘tganligi munosabati bilan O‘zbekiston Prezidentining 2018-yil 12-fevraldagi PQ-3525-sonli qaroriga ko‘ra, mazkur agentlikka Aziz Abdullayev rahbar etib tayinlandi. Bu haqda Sog‘liqni saqlash vazirligi matbuot xizmati xabar berdi.\n\nAgentlik rahbarining birinchi o‘rinbosari lavozimiga Nozim Berdiyev, o‘rinbosar lavozimiga esa Alisher Temirov tayinlandi.\nAziz Abdullayev shu vaqtgacha “Dori vositalar, tibbiy buyumlar va tibbiy texnika ekspertizasi va standartizatsiyasi Davlat markazi” DUK direktori sifatida faoliyat yuritib kelayotgan edi.\nEslatib o‘tamiz, 2017-yilning iyulida “O‘zfarmsanoat” konserni tugatilib, O‘zbekiston Sog‘liqni saqlash vazirligi huzurida Farmatsevtika tarmog‘ini rivojlantirish agentligi tashkil etilgandi.", "category": "Mahalliy", "title": "Farmatsevtika tarmog‘ini rivojlantirish agentligiga yangi rahbar va o‘rinbosarlar tayinlandi", "date": "02/14/2018", "url": "https://daryo.uz/2018/02/14/farmatsevtika-tarmogini-rivojlantirish-agentligiga-yangi-rahbar-va-orinbosarlar-tayinlandi/"}
{"content": "Xitoyda o‘tkazilgan e-sport bo‘yicha World Cyber Games 2013 Jahon chempionatida O‘zbekiston terma jamoasi FIFA14 video o‘yini bo‘yicha yakuniy hisoblarga ko‘ra beshinchi o‘rinni egallashga muvaffaq bo‘ldi. Bu haqda terma jamoaning bosh homiysi – Beeline kompaniyasining matbuot xizmatiga asoslanib, Gazeta.uz xabar tarqatdi.\n\nJahonning asosiy kibero‘yinlarida mamlakatimiz sharafini Zo‘r-Zo‘r UCG 2013 O‘zbekiston Chempionati g‘olibi Abdusopi Qayumov va amaldagi Osiyo chempioni Pavel Saprikin himoya qildi. Har ikki e-sportchi mashhur futbol simulyatori FIFA14 bo‘yicha mahoratini namoyish etdi.\nXalqaro musobaqalar debyutanti Abdusopi Qayumov chorak finalgacha yetib borib, ikki uchrashuv natijasiga ko‘ra argentinalik geymer Xuan Fransisko Sotulloga imkoniyatni boy berdi.\nAbdusopi Qayumovning FIFA14 bo‘yicha jahon birinchiligidagi g‘alabalari O‘zbekistonga beshinchi o‘rinni olib berdi.\nO‘zbekiston terma jamoasi rahbari Aleksandr Suchkovning so‘zlariga ko‘ra, Abdusopi Qayumov o‘z g‘alabasi bilan jahon kibersporti elitasiga kirishga muvaffaq bo‘ldi. Suchkov, shuningdek, O‘zbekistonning AIMAG 2013 Osiyo O‘yinlaridagi muvafaqqiyatli ishtiroki, World Cyber Games 2013’da ishtiroki, o‘zbekistonlik sportchilarning jahon geymerlari bilan kuch sinashgani yuqori natija ekanligini ta’kidladi.", "category": "Sport", "title": "O‘zbekiston e-sport bo‘yicha Jahon chempionatida beshinchi o‘rinni egalladi", "date": "12/02/2013", "url": "https://daryo.uz/2013/12/02/ozbekiston-e-sport-boyicha-jahon-chempionatida-beshinchi-orinni-egalladi/"}
{"content": "Joriy yilning 7—8-oktabr kunlari Prezident Gurbanguli Berdimuhamedov boshchiligidagi Turkmaniston hukumati delegatsiyasining O‘zbekistonga tashrif buyuradi. Bu haqda Turkmaniston davlat axborot agentligiga tayanib, “Gazeta.uz” xabar beradi.\n\nTashrif doirasida navbatdagi oliy darajali o‘zbek—turkman muzokaralari bo‘lib o‘tadi.\nEslatib o‘tamiz, Gurbanguli Berdimuhamedov O‘zbekistonga 2013-yilning noyabrida tashrif buyurgan. 2014-yilning oktabrida esa O‘zbekiston Prezidenti Islom Karimov Turkmanistonga rasmiy tashrif bilan borgandi.", "category": "Mahalliy", "title": "Turkmaniston prezidenti 7—8-oktabr kunlari O‘zbekistonga tashrif buyuradi", "date": "10/05/2015", "url": "https://daryo.uz/2015/10/05/turkmaniston-prezidenti-7-8-oktabr-kunlari-ozbekistonga-tashrif-buyuradi/"}
{"content": "Miya falajidan aziyat chekuvchi Xitoy fuqarosi Hu Huiyuan kitob yozdi, deb xabar beradi The Daily Mail.\n\nDeyarli umuman harakat qila olmaydigan 21 yoshli xitoylik qiz o‘z romanini noutbukda chap oyog‘i bilan yozib tugatdi. Kitob 60 mingga yaqin so‘zdan iborat.\nYozuvchi qiz klaviaturada bir daqiqa davomida 20 tadan 30 tagacha so‘z yozadi.\nOta-onasining gaplariga qaraganda, qiz bolaligida maktabga borish imkoniyatiga ega bo‘lmagan, ammo u televizordagi subtitrlar orqali savod chiqargan. Qiz tug‘ilganida shifokorlar uning o‘n kun ham yashamasligini ta’kidlagan.\n“Men turli qiziqarli insonlar bilan muloqot qilish va yozish imkoniyatiga ega ekanligimdan juda baxtiyorman”, − deb ta’kidlaydi qizning o‘zi.", "category": "Dunyo", "title": "Xitoylik nogiron qiz chap oyog‘i bilan roman yozdi", "date": "01/28/2015", "url": "https://daryo.uz/2015/01/28/xitoylik-nogiron-qiz-chap-oyogi-bilan-roman-yozdi/"}
{"content": "AQSh davlat kotibi Mayk Pompeo boshliq Amerika delegatsiyasining 5—6-yanvar kunlariga rejalashtirilgan Toshkentga tashrifi boshqa sanaga qoldirildi. Bu haqda O‘zbekiston Tashqi ishlar vazirligi matbuot xizmati ma’lum qildi.\n\n“O‘zaro kelishuvga binoan, 2020-yil 5—6-yanvar kunlariga rejalashtirilgan AQSh davlat kotibi Maykl Pompeo boshchiligidagi delegatsiyaning O‘zbekistonga rasmiy tashrifi va Toshkent shahridagi ‘Markaziy Osiyo—AQSh’ (C5 + 1) formatidagi vazirlar uchrashuvi boshqa sanaga qoldirildi”, — deyiladi TIV axborotida.\nVazirlik matbuot xizmatining qo‘shimcha qilishicha, tashrifning aniq sanalari diplomatik kanallar orqali kelishiladi.\nMa’lumot uchun, AQSh davlat kotibi Mayk Pompeo 31-dekabr kuni Fox News telekanaliga bergan intervyusida Bag‘doddagi Amerika elchixonasi oldida bo‘layotgan voqealar sababli yanvar oyi boshida Ukraina, Markaziy Osiyo mamlakatlari va Kiprga rejalashtirgan safarlarini qoldirishi mumkinligini ta’kidlab o‘tgandi.\nMavzuga doir: Bag‘dodda namoyishchilar AQSh elchixonasida yong‘in keltirib chiqardi\nEslatib o‘tamiz, 5—6-yanvar kunlariga rejalashtirilgan tashrif doirasida Mayk Pompeo Prezident Shavkat Mirziyoyevning qabulida bo‘lishi, shuningdek, O‘zbekiston Tashqi ishlar vazirligida ikki tomonlama muzokaralar o‘tkazishi ko‘zda tutilgan edi.", "category": "Mahalliy", "title": "AQSh davlat kotibi Mayk Pompeoning O‘zbekistonga tashrifi boshqa sanaga qoldirildi", "date": "01/01/2020", "url": "https://daryo.uz/2020/01/01/aqsh-davlat-kotibi-mayk-pompeoning-ozbekistonga-tashrifi-qoldirildi/"}
{"content": "Sony Pictures Entertainment kompaniyasiga uyushtirilgan xakerlik hujumi natijasida korporatsiyaning hali efirga chiqmagan filmlari internetda tarqalib ketishi bilan bog‘liq voqealar davom etmoqda. Endi ushbu kompaniya bilan hamkorlik qilgan Gollivud yulduzlarining shaxsiy ma’lumotlari ham internetda tarqalib ketgani ma’lum bo‘ldi, deb xabar bermoqda The Wall Street Journal.\n\nJumladan, xakerlar hujumidan Silvestr Stallone, rejissyor Jad Apatou, avstraliyalik aktrisa Rebel Uilson aziyat chekkan. Qayd etilishicha, tarmoqqa yulduzlarning ijtimoiy himoya raqamlari chiqarilgan. Bundan tashqari, kompaniyaning jami 47 mingdan ortiq hozirgi va sobiq xodimlarining ijtimoiy himoya raqamlari internetda tarqalib ketgan.\nAxborot xavfsizligi bilan shug‘ullanuvchi Identity Finder kompaniyasi tomonidan Sony Pictures’ga tegishli 33 ming hujjat tahlili natijalariga ko‘ra tarmoqqa shuningdek korporatsiya xodimlarining maoshlari va uy manzillari haqidagi ma’lumotlar ham chiqarilgan.", "category": "Madaniyat", "title": "Xakerlar Gollivud yulduzlarining shaxsiy ma’lumotlarini internetga tarqatib yubordi", "date": "12/06/2014", "url": "https://daryo.uz/2014/12/06/xakerlar-gollivud-yulduzlarining-shaxsiy-malumotlarini-internetga-tarqatib-yubordi/"}
{"content": "Shimoliy Koreya KXDR va AQSh rahbarlarining birinchi uchrashuvidan beri 12 yadroviy qurol ishlab chiqargan bo‘lishi mumkin. Bu haqda Amerika qo‘shma shtatlari mudofaa vazirligining razvedka boshqarmasi hisobotiga asoslanib, The Wall street journal gazetasi xabar bermoqda.\n\nHisobotda ta’kidlanishicha, KXDRda jami yigirmatadan oltmishtagacha yadroviy bomba bo‘lishi mumkin. O‘tgan yozda Singapurda birinchi AQSh-Shimoliy Koreya sammiti bo‘lib o‘tdi. Unda rahbarlar Shimoliy Koreyani yadroviy raketa dasturidan voz kechishga kelishib oldi.", "category": "Dunyo", "title": "Shimoliy Koreya KXDR va AQSh rahbarlarining birinchi uchrashuvidan beri 12 yadroviy qurol ishlab chiqargani taxmin qilinmoqda", "date": "07/28/2019", "url": "https://daryo.uz/2019/07/28/shimoliy-koreya-kxdr-va-aqsh-rahbarlarining-birinchi-uchrashuvidan-beri-12-yadroviy-qurol-ishlab-chiqargani-taxmin-qilinmoqda/"}
{"content": "Nyu-Yorkda 4-iyul kuni bo‘lib o‘tgan xot-dogni tez yeyish bo‘yicha chempionatda yangi g‘olib aniqlandi. CNN xabariga ko‘ra, musobaqaning yangi g‘olibiga aylangan 23 yoshli Mettyu Stouni belgilangan 10 daqiqa ichida 62 ta xot-dogni paqqos tushirdi.\n\nStouni shohsupada Joy Chestnatning o‘rnini egalladi – Chestnat so‘nggi sakkiz yildan beri birinchilikni hech kimga bermay kelayotgandi. Bu yilgi musobaqada Chestnat 60 ta xot-dog ko‘rsatkichi bilan ikkinchi o‘rinni egalladi.\nO‘tgan yili Stouni 56 ta xot-dogni tanovul qilib, ikkinchi bo‘lgandi. Bu yil esa o‘z natijasini oltitaga yaxshiladi. “Buning uchun mashq qildim. G‘alabaga ishonchim komil edi, deb ayta olmayman, biroq musobaqaga tayyor edim”, - dedi g‘olib.\nShunga qaramay, Chestnat tomonidan 2013-yilda o‘rnatilgan rekord daxlsiz qoldi – o‘shanda u 10 daqiqa ichida 69 xot-dogni yeb qo‘ygandi.\nAyollar o‘rtasidagi bahslarda ketma-ket ikkinchi yil Miki Sudo g‘olib chiqdi. Bu safar Miki 10 daqiqa ichida 38 ta xot-dogni tanovul qildi, vaholanki, o‘tgan yili g‘olib chiqish uchun 34 ta yegulik yetarli bo‘lgandi. Musobaqada ikkinchi bo‘lgan Sonya Tomas esa o‘z vaqtida 45 ta xot-dogni yeb, musobaqa rekordini o‘rnatgan.\nXot-dogni tez yeyish bo‘yicha erkaklar o‘rtasidagi musobaqalar Nyu-Yorkda 1972-yildan beri har yili o‘tkazib kelinadi. 2011-yildan ayollar o‘rtasidagi musobaqalar ham o‘tkazila boshlandi. AQSHning boshqa shaharlarida ham shunday musobaqalar tashkil etiladi.", "category": "Dunyo", "title": "Nyu-Yorkda xot-dog yeyish bo‘yicha yangi chempion aniqlandi", "date": "07/05/2015", "url": "https://daryo.uz/2015/07/05/nyu-yorkda-xot-dog-yeyish-boyicha-yangi-chempion-aniqlandi/"}
{"content": "Boston yaqinidagi shaharchada istiqomat qiluvchi o‘quvchi haqidagi voqea AQSh nashrlarida 20-sentabr kuni paydo bo‘lgandi. WCVB telekanalining xabariga ko‘ra, 17 yoshli kichik Pol Xyul futbol bilan shug‘ullanganidan so‘ng, o‘zini juda yomon his qilgan.\n\nDastlab Pol o‘zining ahvoliga jazirama havo sabab deb o‘yladi, biroq keyin o‘z pulsini Apple Watch soatlarida o‘lchab ko‘rdi. Puls ko‘rsatkichi odatdagi normadan ikki barobar yuqori edi — qurilma o‘quvchining yuragi daqiqasiga 145 marta urayotganini ko‘rsatdi.\nYigitcha mashg‘ulotlardan so‘ng bir muddat mizg‘ib olganidan so‘ng ham puls ko‘rsatkichi o‘zgarmagan. Shundan so‘ng, ko‘rikdan o‘tish uchun shifoxonaga borgan va u yerda unga rabdomioliz hamda yurak, jigar va buyrak faoliyatining buzilishi tashxisi qo‘yilgan. Rabdomioliz vaqtidagi o‘tkir buyrak yetishmovchiligi o‘limga sabab bo‘lishi mumkin.\nKichik Xyulning so‘zlariga ko‘ra, agar Apple Watch unga pulsi haddan tashqari yuqori ekanligini bildirib turmaganida, u o‘z holatiga nisbatan hech qanday chora ko‘rmagan bo‘lardi. Otasining so‘zlariga ko‘ra, dastlab “aqlli” soatlarni sotib olish fikri unga ma’qul kelmagandi, biroq o‘g‘li bilan yuz bergan hodisadan so‘ng u o‘ziga va xotiniga ham bittadan Apple Watch sotib olgan.\nShifokorlar Xyulga futbol bilan shug‘ullanishni taqiqladi, yigitchani esa kelasi yil yozda Apple’ning bosh idorasida malaka oshirishga taklif qilishdi. Mazkur baxtli hodisadan Apple rahbari Tim Kuk ham xabar topib, o‘smirga shaxsan o‘zi qo‘ng‘iroq qildi va unga yangi iPhone hamda Kupertinoda malaka oshirishni taklif qildi.\nApple Watch odatiy rejimda har 10 daqiqada infraqizil nurlanish orqali yurak pulsini o‘lchab turadi. Jismoniy harakatlarni bajarish vaqtida esa “aqlli” soatdagi yurak urish datchigi mazkur axborotni muntazam ravishda qabul qiladi.", "category": "Texnologiyalar", "title": "Tim Kuk hayotini Apple Watch saqlab qolgan o‘smirni malaka oshirishga taklif qildi", "date": "09/24/2015", "url": "https://daryo.uz/2015/09/24/tim-kuk-hayotini-apple-watch-saqlab-qolgan-osmirni-malaka-oshirishga-taklif-qildi/"}
{"content": "2017-yil 18-avgust kuni Shavkat Mirziyoyev Toshkent viloyatining Bekobod shahriga tashrifi chog‘ida Bekobod va Olmaliq shaharlari o‘rtasida rivojlanish bo‘yicha musobaqa o‘tkazish taklifini ilgari surgan edi, deb yozadi O‘zA.\nMavzuga doir:Shavkat Mirziyoyev: Bekobod—Olmaliq musobaqasida g‘olib chiqqan shahar rahbarlariga avtomobillar sovg‘a qilinadi (video)\n\nShundan buyon ushbu ikkala shaharda bunyodkorlik ishlari avjida. Shaharlar o‘rtasidagi sog‘lom raqobat asosida bozordagi narx-navodan tortib, aholi turmushi uchun yaratilayotgan barcha sharoitlar, yangi korxonalarni ishga tushirish, ish o‘rni yaratish, barchasi e’tiborga olinmoqda. Ayni paytda qaysi shaharni oldingi qatorda deyish mumkin?\nSo‘nggi bir yilda aholi turmush darajasi va sifatini yuksaltirish yo‘lida mavjud imkoniyatlardan samarali foydalanish bo‘yicha bir o‘rinda Bekobod, boshqasida Olmaliq shahri ustun ko‘rinadi.\nAholiga yangi ko‘p qavatli turar joylar qurish bo‘yicha Bekobodda 5 ta, Olmaliqda 10 ta ko‘p qavatli uy barpo etilmoqda. Bu o‘rinda Olmaliq shahri g‘olib.\nYaratilgan ish o‘rinlari hisobiga Bekobod shahrida ishsizlik darajasi 12,1 foizdan 8,7 foizga tushgan. Olmaliq shahrida esa bu ko‘rsatkich o‘tgan yilgi 4,3 foizligicha, o‘zgarmay qolgan. Demak, bu borada Bekobod shahri oldinda.\n“Musobaqada kim g‘olib bo‘lishidan qat’iy nazar, bunda hech bir tomon yutqazmaydi. Zero, musobaqaning mutlaq g‘olibi — har ikki shahar aholisi!”, — deyiladi O‘zA xabarida.", "category": "Mahalliy", "title": "Prezident e’lon qilgan noodatiy musobaqada kim g‘olib — Bekobodmi yo Olmaliq?", "date": "08/09/2018", "url": "https://daryo.uz/2018/08/09/prezident-elon-qilgan-noodatiy-musobaqada-kim-golib-bekobodmi-yo-olmaliq/"}
{"content": "Vengriyaning Budapesht shahrida erkin, yunon-rum va xotin-qizlar kurashi bo‘yicha bo‘lib o‘tgan jahon chempionatida hamyurtimiz  Elmurod Tasmurodov bronza medali bilan taqdirlandi. Bu haqda O‘zA axborot agentligi xabar beradi.\n\nYunon-rum kurashi bo‘yicha oltmish kilogramm vazn toifasida gilamga chiqqan Osiyo chempioni Elmurod Tasmurodov xorvatiyalik Tonimir Sokol, ukrainalik Dmitro Simbalyuk, yaponiyalik Kazuma Kuramoto va qozog‘istonlik Almat Kebispayevni mag‘lubiyatga uchratib, chempionatning uchinchi pog‘onasini zabt etdi.\n16—23-sentabr kunlari erkin, yunon-rum va xotin-qizlar kurashi bo‘yicha o‘tkazilgan mazkur  jahon chempionatida bu o‘zbek polvonlarining ikkinchi g‘alabasidir. Birinchi bronza medalni erkin kurash bo‘yicha 74 kilogramm vazn toifasida Rashid Qurbonov qo‘lga kiritgan edi. Turnirda O‘zbekiston umumjamoa hisobi bo‘yicha esa 15-o‘rinni egalladi.\n\nO‘zbekiston Milliy Olimpiya qo‘mitasi matbuot xizmatining ma’lum qilishicha, erkin, yunon-rum va xotin-qizlar kurashi bo‘yicha navbatdagi jahon chempionati 2014-yilning sentabr oyida Toshkent shahrida o‘tkaziladi.", "category": "Sport", "title": "O‘zbek polvoni Vengriyada o‘tkazilgan jahon chempionatida bronza medalni qo‘lga kiritdi", "date": "09/24/2013", "url": "https://daryo.uz/2013/09/24/ozbek-polvoni-vengriyada-otkazilgan-jahon-chempionatida-bronza-medalni-qolga-kiritdi/"}
{"content": "O‘zbekistonda Google korporatsiyasi tomonidan Tayvanning HTC kompaniyasi bilan hamkorlikda chiqarilgan Nexus 9 planshet kompyuteri sotila boshladi, deya xabar bermoqda “Mobinfo.uz”. Qurilma 2014-yil oktabrida Nexus 6 smartfoni bilan bir qatorda taqdim etilgan edi.\n\nNexus 9 8,9 dyuymli va 2048×1440 pikselli displey, to‘rt yadroli Nvidia Tegra K1 chipi, 8 megapikselli asosiy va 1,6 megapikselli old kamera, 6700 mA/s sig‘imli akkumulyator, 16 Gb ichki xotira (+microSD)ga ega.\nPlanshet Android 5.0 Lollipop operatsion tizimida ishlaydi.\nPoytaxtning “Fleshka” savdo majmuasida Nexus 9 2,6 million so‘mdan sotilmoqda.", "category": "Texnologiyalar", "title": "Toshkentda Nexus 9 plansheti 2,6 mln so‘mdan sotila boshladi", "date": "05/06/2015", "url": "https://daryo.uz/2015/05/06/toshkentda-nexus-9-plansheti-26-mln-somdan-sotila-boshladi/"}
{"content": "Amerikaning CNN telekanali Rossiya va AQSh prezidentlari Vladimir Putin va Donald Trampning telefon suhbati 28-yanvar, shanba kuni bo‘lib o‘tishini ma’lum qildi, deb yozadi “TASS”.\n\nCNN ta’kidlashicha, ushbu ma’lumotni uning ma’muriyatdagi manbasi tasdiqlagan. Oq uy hozircha ushbu xabarga izoh bergani yo‘q.\nRossiya yetakchisining matbuot kotibi Dmitriy Peskov 26-yanvar kuni Rossiya va AQSh vakillari haligacha ikki mamlakat prezidentlarini telefon orqali suhbatlashadigan sana haqida kelishib olmaganini aytgan edi.\nAvvalroq matbuot kotibi Putin va Trampning telefon suhbati Amerika yangi yetakchisining inauguratsiyasidan keyin bo‘lib o‘tishi mumkinligini qayd etgan edi.", "category": "Dunyo", "title": "CNN Tramp va Putinning telefon orqali muloqoti qachon bo‘lib o‘tishini ma’lum qildi", "date": "01/27/2017", "url": "https://daryo.uz/2017/01/27/cnn-tramp-va-putinning-telefon-orqali-muloqoti-qachon-bolib-otishini-malum-qildi/"}
{"content": "O‘zbekistonda voyaga yetmaganlar uchun o‘quv-tarbiya muassasalari tashkil etiladi. Bu Prezidentning “Ixtisoslashtirilgan o‘quv-tarbiya muassasalari faoliyatini tubdan takomillashtirish to‘g‘risida” qarorida ko‘zda tutilgan.\n\nRespublika qiz bolalar o‘quv-tarbiya muassasasi Toshkent viloyati, Chinoz tumani, “Gulzorobod” mahallasi, Respublika o‘g‘il bolalar o‘quv-tarbiya muassasasi Sirdaryo viloyati, Sirdaryo tumani, Baxt shahri “Tadbirkor” mahallasida joylashtiriladi.\nRespublika o‘g‘il bolalar o‘quv-tarbiya muassasasi Milliy gvardiya, qiz bolalar o‘quv-tarbiya muassasasi Ichki ishlar vazirligiga biriktiriladi. Ularga 14 yoshga to‘lgan va 18 yoshdan oshmagan voyaga yetmaganlar joylashtiriladi.\nRespublika o‘quv-tarbiya muassasalariga quyidagilar:\nijtimoiy xavfli qilmishlar sodir etgan, lekin jinoiy javobgarlikka tortish mumkin bo‘lgan yoshga to‘lmagan yoxud ruhiy kasallik bilan bog‘liq bo‘lmagan holda rivojlanishda o‘z yoshiga nisbatan orqada qolishi oqibatida sodir etgan qilmishining ahamiyatini to‘liq anglab yetishga qodir bo‘lmagan;\naybliligi to‘g‘risidagi masala hal qilinmay turib jinoiy javobgarlikdan ozod qilingan, materiallar voyaga yetmaganlar ishlari bo‘yicha idoralararo komissiyaga ko‘rib chiqish uchun topshirilgan bo‘lsa;\nRespublika o‘quv-tarbiya muassasalariga joylashtirish tariqasidagi majburlov chorasi qo‘llanilgan holda jinoiy jazodan ozod qilingan voyaga yetmaganlar;\nyakka tartibdagi profilaktika ishi olib borilayotganligiga qaramay muntazam ravishda huquqbuzarliklar yoki boshqa g‘ayriijtimoiy xatti-harakatlar sodir qilishni davom ettirayotgan voyaga yetmaganlar sud qarori asosida joylashtiriladi.\nQo‘qon shahridagi maxsus yengil sanoat kolleji va Samarqand shahridagi 64-sonli o‘g‘il bolalar maktab-internatiga voyaga yetmaganlarni qabul qilish to‘xtatiladi. Ularda tarbiyalanayotgan voyaga yetmaganlar o‘qishni ushbu muassasalarda belgilangan tartibda tugatadi.", "category": "Mahalliy", "title": "O‘zbekistonda voyaga yetmaganlar uchun o‘quv-tarbiya muassasalari tashkil etiladi", "date": "05/30/2019", "url": "https://daryo.uz/2019/05/30/ozbekistonda-voyaga-yetmaganlar-uchun-oquv-tarbiya-muassasalari-tashkil-etiladi/"}
{"content": "Ko‘pgina kichik ishlab chiqaruvchi kompaniyalar Apple nomidan beruxsat foydalanishi hech kimga sir emas. Mobinfo.uz sayti xodimlari ham Toshkentdagi bir korxona tomonidan iPhone 5 nomi ostida ishlab chiqarilayotgan muzaqaymoqqa duch kelishgani haqida xabar berdi.\n\nKorxona xodimining ta’kidlashicha, iPhone 5 nomi ostida muzqaymoq ishlab chiqarish uchun ruxsat va patent olingan. Shuningdek, korxona xodimi buning uchun Apple’ga pul to‘lab turilishini ham qo‘shimcha qilgan.\n\nMobinfo.uz sayti xodimlarining bu mavzu yuzasidan Apple’ga yo‘llagan so‘rovlariga hali javob berilmagan.", "category": "Texnologiyalar", "title": "Toshkentda iPhone 5 nomli muzqaymoq ishlab chiqarilmoqda", "date": "07/11/2014", "url": "https://daryo.uz/2014/07/11/toshkentda-iphone-5-nomli-muzqaymoq-ishlab-chiqarilmoqda/"}
{"content": "Tailand sobiq bosh vaziri Yinglak Chinavat uni mas’uliyatsizlikda ayblab, sirtdan 5 yil qamoq jazosiga hukm qilgan qirollik oliy sudi qaroriga shikoyat keltirishdan bosh tortdi. Bu haqda “TASS” xabar bermoqda.\n\nThe Nation nashriga ko‘ra, shikoyat berish muddati 27-oktabr, juma kuni yakuniga yetdi, biroq na himoya, na ayblov shu paytgacha apellyatsiya shikoyati bermadi.\n“Biz u bilan aloqada bo‘lmadik va apellyatsiya muddatini uzaytirish haqida ariza ham bermadik. Shu tariqa, texnik jihatdan olganda, bu ish yopildi”, — dedi sobiq bosh vazirning advokati Noravit Lalang.\nEslatib o‘tamiz, oldinroq Yinglak Chinavat Buyuk Britaniyadan siyosiy boshpana so‘ragani ma’lum qilingandi.", "category": "Dunyo", "title": "Tailand sobiq bosh vaziri uni 5 yil qamoq jazosiga hukm qilgan sud qaroriga shikoyat keltirmadi", "date": "10/30/2017", "url": "https://daryo.uz/2017/10/30/tailand-sobiq-bosh-vaziri-uni-5-yil-qamoq-jazosiga-hukm-qilgan-sud-qaroriga-shikoyat-keltirmadi/"}
{"content": "Pokiston ichki ishlar vazirligi maxsus bo‘linmasi jangchilari 2-fevral, payshanba kuni janubiy Sind viloyatining eng ko‘p qidirilgan jinoyatchilaridan biri Nur Muhammadni yo‘q qilishga erishdi. Bu haqda “TASS” xabar bermoqda. \n\nDawn nashriga ko‘ra, jinoyatchi viloyat poytaxti Karachi yaqinidagi Liyari shahridagi tumanlardan birida o‘tkazilgan maxsus operatsiya chog‘ida yo‘q qilindi. Qo‘lga olishga urinish chog‘ida Nur Muhammad va uning sheriklari huquq-tartibot xodimlariga qarata o‘q uzdi va granatalar uloqtirdi. Yarim soat davom etgan otishma davomida jinoyatchi va uning ikki nafar yordamchisi o‘ldirildi.\nNur Muhammad guruhi politsiyachilar va tinch aholiga nisbatan uyushtirilgan qator hujumlar tashkilotchisi bo‘lgan, uning o‘zi esa bir yo‘la 74 ta jinoiy ish bo‘yicha qidirilayotgandi. Hukumat tomonidan uning qo‘lga olinishida berilgan yordam uchun bundan 5 yil avval 3 million Pokiston rupiysi (30 ming dollar) miqdorida mukofot belgilangandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Pokiston janubida 74 ta jinoiy ish bo‘yicha qidirilayotgan jinoyatchi va uning ikki yordamchisi yo‘q qilindi", "date": "02/02/2017", "url": "https://daryo.uz/2017/02/02/pokiston-janubida-74-ta-jinoiy-ish-boyicha-qidirilayotgan-jinoyatchi-va-uning-ikki-yordamchisi-yoq-qilindi/"}
{"content": "2-sentabr kuni bir qator gazetalarda, shuningdek, O‘zAda Vazirlar Mahkamasining O‘zbekiston Prezidenti Islom Karimovning sog‘lig‘i haqidagi axboroti chop etildi.\n\n“Avval xabar qilinganidek, davlatimiz rahbari Islom Abdug‘aniyevich Karimov o‘tgan shanba kuni insult kasalligi bilan davolanishga yotqizilgan edi.\nAziz vatandoshlar, chuqur qayg‘u bilan shuni ma’lum qilamizki, o‘tgan sutkada Prezidentimizning sog‘lig‘i birdaniga yomonlashdi va shifokorlar vaziyatni o‘ta og‘ir deb baholamoqda”, — deyiladi “Xalq so‘zi” gazetasida chop etilgan axborotda.\n", "category": "Mahalliy", "title": "Vazirlar Mahkamasi: Prezident Islom Karimovning ahvoli o‘ta og‘ir", "date": "09/02/2016", "url": "https://daryo.uz/2016/09/02/vazirlar-mahkamasi-prezident-islom-karimovning-ahvoli-ota-ogir/"}
{"content": "Turkiya prezidenti Rajab Toyyib Erdo‘g‘onning O‘zbekistonga tashrifi doirasida ikki mamlakat adliya vazirliklari o‘rtasida hamkorlik to‘g‘risida memorandum imzolandi. Bu haqda Adliya vazirligi jamoatchilik bilan aloqalar bo‘limi “Daryo”ga xabar berdi.\n\nMemorandumdan ko‘zlangan maqsad xalqaro huquqning umume’tirof etilgan tamoyil va me’yorlariga muvofiq huquqiy sohadagi hamkorlikni rivojlantirish, shuningdek ikki tomonlama o‘zaro manfaatli hamkorlik o‘rnatish va tajriba almashishdan iborat.\nMemorandumga asosan hamkorlik inson huquqlari va erkinliklarini himoya qilish, norma ijodkorligi, yuridik xizmatlar ko‘rsatish, yuridik kadrlarni tayyorlash va malakasini oshirish kabi sohalar, shuningdek o‘zaro manfaatli boshqa yo‘nalishlar amalga oshiriladi.\nShu bilan birga, memorandumda anjuman, seminar, ma’ruza va amaliy mashg‘ulotlar o‘tkazish, qonunchilik va boshqa normativ-huquqiy hujjatlarni tayyorlash amaliyoti hamda yuridik adabiyot va boshqa nashrlar, tomonlar adliya organlari va muassasalari faoliyatini tashkil qilish bilan yanada to‘liqroq tanishish, hamkorlikdagi tadqiqotlarni tashkil qilish va o‘tkazish, tomonlar tomonidan kelishib olingan boshqa chora-tadbirlarni amalga oshirish maqsadida delegatsiyalar almashinuvi ko‘zda tutilgan.\nBundan tashqari, memorandum ikki tomonlama munosabatlarni mustahkamlash, ikki davlat Adliya vazirliklari o‘rtasida xuquqiy sohada samarali hamkorlikning huquqiy asosini yaratishga xizmat qiladi.", "category": "Mahalliy", "title": "O‘zbekiston va Turkiya Adliya vazirliklari o‘rtasida hamkorlik to‘g‘risida memorandum imzolandi", "date": "05/04/2018", "url": "https://daryo.uz/2018/05/04/ozbekiston-va-turkiya-adliya-vazirliklari-ortasida-hamkorlik-togrisida-memorandum-imzolandi/"}
{"content": "“Darakchi.uz” O‘zbekiston shou-biznesidagi mashhur insonlar qanday holatda asabiylashishi mumkinligiga oydinlik kiritdi.\n\n“Tabiatan hushchaqchaq, quvnoq qizman. Shuning uchun diqqatimni oshirish biroz qiyin. Biroq qornim ochsa bormi, umuman boshqa insonga aylanaman. Ul-bul yegulik tanovul qilib olmagunimcha jig‘ibiyron bo‘laveraman”, — deb fikr bildirgan Umidaxon.\n\nXonanda Anvar Sanayev esa qo‘ng‘iroq qila turib, suhbatdoshining shaxsini aniqlashga kirishadiganlarni tushunmasligi haqida aytdi: “Menga qo‘ng‘iroq qilib ‘Kim bu’ deyishsa, juda asabiylashaman. Odam qayerga, kimga qo‘ng‘iroq qilayotganini bilib turib ham shunday ahmoqona savol berishi mumkinmi?”.\n\n“Tuhmat, yolg‘on va g‘iybatdan tepa sochim tikka bo‘ladi. Ayniqsa, san’atkorning qandayligini bilmay turib, mish-mish tarqatishsa, g‘iybat bilan hayotiga aralashishsa, bundan ham yomoni yo‘q”, — dedi aktrisa Muqaddas Sa’dullayeva.\n\nRejissor Narimon Sultonxo‘jayev odamlarga bepisandlik bilan qaraydiganlarni jini suymasligi haqida aytgan: “Mashhurlar bilan gaplashib, ish borasida uchrashuv olib boraman. Shunday paytda bepisandlik bilan qaragan, xalqqa tanilib, kimligini unutib qo‘ygan, “yulduzlik kasali”ga chalinganlarni ko‘rsam, diqqatim oshadi”.", "category": "Madaniyat", "title": "Xonanda Umidaxon och qolganida, Anvar Sanayev esa qo‘ng‘iroq qilib, “Kim bu” deyilganida asabiylashadi", "date": "11/30/2016", "url": "https://daryo.uz/2016/11/30/xonanda-umidaxon-och-qolganida-anvar-sanayev-esa-qongiroq-qilib-kim-bu-deyilganida-asabiylashadi/"}
{"content": "Onlayn-tarjimon Google Translate qog‘ozdagi matnni smartfon kamerasi yordamida tanib, tarjima qiladigan bo‘ldi, deya xabar bermoqda “Gazeta.ru”. Matnni tanib olish bo‘yicha bunday onlayn-tarjimonlar va tizimlar ustida boshqa kompaniyalar ham ish olib bormoqda.\n\nGoogle o‘zining iOS va Android uchun mo‘ljallangan Google Translate dasturiga reallik elementlariga ega lahzali tarjima funksiyasini qo‘shdi. Foydalanuvchi matnga kamerani tutishi kifoya, shu zahoti smartfon ekranida shu matn tarjimasi paydo bo‘ladi.\nAyni paytda Google Translate’ning yangi xususiyati ingliz tilidan rus, fransuz, nemis, ispan, portugal va italyan tillariga yoki aksincha yo‘nalishdagi tarjimalarni amalga oshiradi.\nBundan tashqari, ABBYY Lingvo, Skype Translator, Waygo kabi tarjimonlar ham kamera orqali matnni tanib tarjima qilish funksiyasiga ega bo‘ldi.\n", "category": "Texnologiyalar", "title": "Smartfonlar kamera yordamida bir lahzada tarjima qilishni o‘rgandi (video)", "date": "01/20/2015", "url": "https://daryo.uz/2015/01/20/smartfonlar-kamera-yordamida-bir-lahzada-tarjima-qilishni-organdi-video/"}
{"content": "2017-yilning 13-iyun kuni, Toshkent shahri hududida 1 ta yo‘l-transport hodisasi qayd etilgan. Mazkur yo‘l-transport hodisasida 1 nafar shaxs tan jarohati olgan, vafot etganlar yo‘q. Bu haqda Toshkent shahar Ichki ishlar bosh boshqarmasi rasmiy sayti xabar berdi.\n\nToshkent shahar IIBB YHXB YPX inspektorlari tomonidan jami 2723 ta huquqbuzarliklar bo‘yicha ma’muriy bayonnomalar rasmiylashtirilgan bo‘lib, shulardan, 762 tasini qo‘pol turdagi, 4 tasini mast holda transport vositasini boshqarish tashkil etgan.\nToshkent shahar IIBB YHXB kompyuterlashtirilgan boshqaruv tizimi tomonidan jami 1094 ta qoidabuzarliklar qayd etilgan bo‘lib, shulardan 638 tasini svetoforning taqiqlovchi chirog‘iga bo‘ysunmasdan harakatlanish, 456 tasini belgilangan me’yordan yuqori tezlikda harakatlanish tashkil etadi.", "category": "Mahalliy", "title": "Toshkent YPX inspektorlari bir kunda 2723 ta huquqbuzarliklar bo‘yicha ma’muriy bayonnoma rasmiylashtirdi", "date": "06/15/2017", "url": "https://daryo.uz/2017/06/15/toshkent-ypx-inspektorlari-bir-kunda-2723-ta-huquqbuzarliklar-boyicha-mamuriy-bayonnoma-rasmiylashtirdi/"}
{"content": "10 yoshdan oshgan Ulug‘bek qariyb bir yildan beri og‘ir kasallik bilan kurashmoqda. Unga chuqur limfoblast leykoz, 1-faol davri tashxisi qo‘yilgan.\n\n“2017-yilning 17-avgust kuni tahlil topshirganimizda bolamning qonida oqqon tanachalari ko‘p ekani ma’lum bo‘ldi. Bizni onkogematologiyaning 1-bolalar bo‘limiga o‘tkazishdi. Bolamning qoni tarkibida trombotsitlari yo‘q bo‘lgani uchun badanida ko‘karishlari bor edi. Rossiyaga analiz yuborildi, u yerdan ham xuddi shunday javob keldi. 2 marta tromba oldi, 2 marta qon va plazma qo‘yildi. U yerda 6 marta lyumbali (orqa miyaga, ya’ni umurtqasiga) kimyoterapiya qilindi. Kuchli antibiotiklar yuborildi. Kelgan vaqtimizda ahvoli judayam og‘irligi uchun 45 kunlik chaqalog‘imni onamga qoldirib shifoxonaga yotdim. Shifokorlarning sa’y-harakati bilan o‘g‘limning ahvoli yaxshi tomonga o‘zgardi. O‘zining organizmi qon ishlab chiqara boshladi”,— deydi Ulug‘bekning onasi Zulayho opa.\nShifokorlarning aytishiga ko‘ra, bola kunduzgi bo‘limda konsolidatsiyani davom ettirish kerak. Konsolidatsiya jarayoni 3 kurs bo‘lib, 1 yarim yillik qo‘llab-quvvatlovi bor. Davolanish muddati 2 yilni tashkil qiladi.\nDavolanish muolajalariga juda katta mablag‘ talab etiladi. Saxovatpesha insonlardan imkon qadar Ulug‘bekning davolanishi uchun o‘z hissasini qo‘shishlarini so‘raymiz.\nPlastik karta orqali (Click, Payme): Agrobank 8600 0417 3346 8350 Saitova Zulayho.\n Bog‘lanish uchun Zulayho opaning telefon raqami: +998 97 314 09 85", "category": "Mahalliy", "title": "Xayriya aksiyasi. Leykozga chalingan 10 yoshli Ulug‘bek yaxshilar ko‘magiga muhtoj", "date": "01/26/2018", "url": "https://daryo.uz/2018/01/26/xayriya-aksiyasi-leykozga-chalingan-10-yoshli-ulugbek-yaxshilar-komagiga-muhtoj/"}
{"content": "Avval xabar berganimizdek, 29-aprel kuni dizaynerlar Arik Sni va Jastin Krou inson qo‘li ko‘rinishidagi selfi tayoqni taqdim etdi. TJournal yozishicha, bir necha soatlar ichida ixtiro haqida dunyoning mashhur OAVlari turli fikrlar bildirishga ulgurdi.\n\nJumladan GQ sun’iy qo‘l terisi rangi ustidan kulgan va uni zombining qo‘liga o‘xshatgan.\nMashable esa selfi-qo‘l uning egasini selfi tayoqdan ham ko‘ra ayanchliroq qilib ko‘rsatishini ta’kidladi.\nBuzzFeed va The Next Web nashrlari agar selfi-qo‘l sotuvga chiqsa, oddiy qora rangdagi yengli variant bilan cheklanib qolmasligiga umid qildi.\nEslatib o‘tamiz, yolg‘iz foydalanuvchilar uchun mo‘ljallangan yangi qurilma prototipi shisha tolali materialdan tayyorlangan.\nIxtirochilarning g‘oyasiga ko‘ra, “selfi-qo‘l” boshqalarda surat muallifining do‘stlari bordek tasavvur uyg’otadi. Qurilma yaqin do‘st, qarindosh va insonning sevgan kishisi qo‘lini ifodalashi mumkin. Mualliflarning qayd etishicha, hech kim avtoportret olayotganda yolg‘iz ko‘rinishni istamaydi.", "category": "Texnologiyalar", "title": "Yolg‘iz foydalanuvchilar uchun o‘ylab topilgan “selfi-qo‘l” kulgiga uchradi", "date": "04/30/2015", "url": "https://daryo.uz/2015/04/30/yolgiz-foydalanuvchilar-uchun-oylab-topilgan-selfi-qol-kulgiga-uchradi/"}
{"content": "19-mart kuni Toshkent shahri Yunusobod tumanidagi Discovery do‘konida Munisa Rizayevaning yangi albomlari — qo‘shiqlar va konsert dasturi diski taqdimoti bo‘lib o‘tdi, deb yozadi “Sayyod.com”. Unda xonanda o‘z muxlislari hamda jurnalistlar savollariga javob berdi.\n\nMunisa Rizayeva savollarga javob berar ekan, o‘zini hech qachon “piar” qilmasligi, uni bunda bekorga ayblashlarini aytdi.\n“Yaqinda ‘Shadozi’ to‘y liboslari do‘koni yuzi sifatida reklamalarda paydo bo‘ldim, biroq buni ko‘pchilik noto‘g‘ri tushunib, meni to‘yi bo‘ldiga chiqarishdi”, — dedi xonanda.\nMunisa endi Pepsi brendining O‘zbekistondagi yuziga aylanishi, bu borada kompaniya bilan shartnoma tuzganini qayd etdi. “Bu safar ham men haqimda Pepsi bilan bog‘liq mish-mishlar chiqmasligi uchun oldindan ogohlantirib qo‘ymoqdaman: endi meni Pepsi reklama bannerlarida ham ko‘rasiz, men bu kompaniyaning yuziga aylanaman”, — deya ta’kidladi u.", "category": "Madaniyat", "title": "Munisa Rizayeva Pepsi’ning O‘zbekistondagi yuziga aylanadi", "date": "03/24/2015", "url": "https://daryo.uz/2015/03/24/munisa-rizayeva-pepsining-ozbekistondagi-yuziga-aylanadi/"}
{"content": "Voronejda “Rossiya” maxsus uchuvchilik otryadiga yangi birinchi raqamli bort — Il-96-300 topshirildi, deb yozadi “Kurgan.ru” axborot agentligi.\n\nRossiyaning ushbu yangi MS-21 samolyoti Rossiyaning ma’naviy eskirgan Tu-154, Tu-204 samolyotlari, shuningdek, chet elning “Boing-737”, A320 va boshqa samolyotlari o‘rnini bosish uchun ishlab chiqilgan.\n\n\n\n\n\n\n\nMS-21 6 ming kilometrga yaqin masofali parvozlarni amalga oshiradi. U uch xil: MS-21-200 (150 o‘rinli), MS-21-300 (180 o‘rinli) va MS-21-400 (212 o‘rinli) versiyalarda chiqariladi.\n", "category": "Dunyo", "title": "Putinning yangi samolyoti foydalanishga topshirildi (foto va video)", "date": "07/25/2016", "url": "https://daryo.uz/2016/07/25/putinning-yangi-samolyoti-foydalanishga-topshirildi-foto-va-video/"}
{"content": "Xorazm viloyat Urganch tuman markazida joylashgan 2-MTT 10 kun davomida kuzatuv kamerasiga tushgan. Videoda muassasa tarbiyachisi Sevara Sultonova bolalarni kaltaklab kelganini ko‘rish mumkin, deb xabar beradi “XorazmNews” kanali.\n\nOta-onalarning aytishicha, kuzatuv kamerasi xotirasida saqlanadigan 15 kunlik yozuvlarda 4 yashar bolalar guruhiga tarbiyachilik qilayotgan Sevara Sultonovaning bolalarni chizg‘ich bilan urishi, qattiq chimchilashi, shuningdek, bolalarga ovqat bermasdan, soatlab telefonda gaplashib o‘tirishi aks etgan.\n\nMaktabgacha ta’lim vazirligi Urganch tumani 2-son maktabgacha ta’lim tashkilotidagi holat yuzasidan dastlabki o‘rganish bo‘yicha rasmiy ma’lumot berdi. Holat yuzasidan barcha zarur choralarni ko‘rish hamda MTTdagi kuzatuv kameralaridagi mavjud videotasvirlar dalil sifatida, bolalarga nisbatan qo‘llanilgan noqonuniy xatti-harakatlar yuzasidan tegishli huquq-tartibot idoralariga qonuniy chora ko‘rish uchun mavjud ma’lumotlarni taqdim qilish maqsadida MTTdagi videokuzatuv kamerasi xotirasi saqlangan xona muhrlangan.\nHolat yuzasidan barcha ma’lumot va axborotni taqdim qilish uchun 25-oktabr kuni soat 16:00 da Urganch tumanidagi 2-son MTTdagi tarbiyalanayotgan bolalar ota-onalari hamda ushbu MTT kuzatuv kengashi a’zolari uchun umumiy yig‘ilish chaqirilishi belgilangan.\nTa’kidlanishicha, bolalarga nisbatan noqonuniy xatti-harakat olib borgan va kuch ishlatgan tarbiyachiga nisbatan qonuniy chora ko‘rish bo‘yicha ariza bilan Xorazm viloyat prokuraturasi va Urganch tumani prokuraturasiga murojaat qilinadi.", "category": "Mahalliy", "title": "Urganchdagi bog‘chada bolalarni urgan tarbiyachining videosi tarqaldi", "date": "10/25/2019", "url": "https://daryo.uz/2019/10/25/urganchdagi-bogchada-bolalarni-urgan-tarbiyachining-videosi-tarqaldi/"}
{"content": "Fransiya prezidentligiga nomzod, “Milliy front” partiyasi yetakchisi Marin Le Penning shtab-kvartirasi joylashgan binoda 13-aprel, payshanbaga o‘tar kechasi yong‘in yuz berdi. Bu haqda “Korrespondent.net” xabar bermoqda. \n\nAlangalanish o‘chog‘i Parijda, Fobur San-Onore ko‘chasidagi binoning Le Pen shtab-kvartirasi joylashgan birinchi qavatida bo‘lgani bildirilmoqda. \nHodisa joyiga zudlik bilan o‘t o‘chiruvchilar yetib keldi va yong‘in avj olishini bartaraf etdi. \nPolitsiyadagi manbalarga ko‘ra, alangalanishning dastlabki sababi qasddan o‘t qo‘yishdir. AFP agentligiga ko‘ra, buning uchun javobgarlikni “Ksenofobiyaga qarshi kurash” guruhi o‘z zimmasiga olgan.\n “Daryo”ning Telegram’dagi rasmiy kanali — @toshqindaryo’ga a’zo bo‘ling! ", "category": "Dunyo", "title": "Parijda Fransiya prezidentligiga nomzod Marin Le Pen shtab-kvartirasiga o‘t qo‘yildi", "date": "04/13/2017", "url": "https://daryo.uz/2017/04/13/parijda-fransiya-prezidentligiga-nomzod-marin-le-pen-shtab-kvartirasiga-ot-qoyildi/"}
{"content": "Futbol bo‘yicha Yevropa Ligasining 3-turi doirasida 24-oktabr, payshanba kuni guruhlarda barcha o‘yinlar nihoyasiga yetdi.\n\n“F” guruhidan o‘rin olgan bahsda Unai Emeri qo‘l ostidagi Londonning “Arsenal” klubi “Emireyts” stadionida Portugaliyaning “Viktoriya” klubini qabul qildi.\nBellashuv davomida “to‘pchilar” vakillari Gabriel Martinelli (32) hamda Nikolya Pepe (80, 90) raqib darvozasiga gol urgan bo‘lsa, mehmonlarning gollariga Markus Edvards (8) va Bruno Duarte (36) mualliflik qildi.\nShu tariqa London klubi o‘z uyida kechgan bahsda “Viktoriya”ni 3:2 hisobida bazo‘r mag‘lubiyatga uchratdi va 3 ochkoni qo‘lga kiritdi.\nUshbu g‘alabadan so‘ng londonliklar ochkolari sonini 9 taga yetkazdi va guruhda yaqqol peshqadamga aylandi. Birorta ham ochko yig‘a olmagan “Viktoriya” esa so‘nggi o‘rinda bormoqda.\nTurning markaziy uchrashuvida Paulu Fonseka boshqaruvidagi Rimning “Roma” klubi o‘z maydonida “Borussiya Myunxengladbax” jamoasi bilan bahsga kirishdi.\nO‘yinning 32-daqiqasida rimliklar klubi yarim himoyachisi Nikolo Dzanyolo hisobni ochgan bo‘lsa, 90-daqiqaga kelib hakam tomonidan mezbonlar darvozasiga penalti belgilandi. Undan germaniyalik hujumchi Lars Shtindl unumli foydalandi va hisobni tenglashtirdi.\nNatijada uchrashuv 1:1 hisobida yakunlandi va tomonlar bir ochkodan bo‘lishib oldi.\nMa’lumot uchun, “Roma” 5 ochko to‘plagan holda “J” guruhida yetakchilik qilmoqda. “Borussiya Myunxengladbax” esa 2 ochko bilan oxirgi o‘rinni band qilib turibdi.\nOle-Gunnar Sulsher boshchiligidagi “Manchester Yunayted” esa safarda Serbiyaning “Partizan” klubiga qarshi maydonga tushdi.\nBahsdagi yagona gol 43-daqiqada penaltidan urildi. Unga “qizil iblislar” yarim himoyachisi Antoni Marsyal mualliflik qildi va jamoasiga muhim 3 ochkoni taqdim etdi.\nQayd etish joiz, “mankunianlar” 7 ochko jamg‘arib, “L” guruhida birinchi o‘rinda bormoqda. “Partizan” esa 4 ochko yig‘ib, 3-pog‘onani band qilib turibdi.\nYevropa Ligasi\n3-tur bahslari\n24-oktabr, payshanba\n“A” guruhi\nGollar: 1:0 — 13 Kintana, 1:1 — 29, avtogol Medvedev, 1:2 — 45 Xallenius, 2:2 — 58 Ailton\nGollar: 1:0 — 48 Vaskes, 2:0 — 75 Vaskes, 3:0 — 78 Munir\n“B” guruhi\nGollar: 0:1 — 2 Soteriu, 1:1 — 53 Shabanov\nGollar: 1:0 — 13, penalti Berget, 2:0 — 32 Molins, 2:1 — 50 Gerndt\n“C” guruhi\nGol: 0:1 — 18 Fray\nGollar: 0:1 — 49 Berg, 0:2 — 90 Vilyena\n“D” guruhi\nGol: 1:0 — 70 Bolazi\n“E” guruhi\nGol: 0:1 — 9 Dyak\nGollar: 0:1 — 40 Latssari, 1:1 — 67 Kristi, 2:1 — 89 Jyulyen\n“F” guruhi\nGollar: 1:0 — 28 Abraam, 2:0 — 73 Xinteregger, 2:1 — 82 Amalla\nGollar: 0:1 — 8 Edvards, 1:1 — 32 Martinelli, 1:2 — 36 Bruno Duarte, 2:2 — 80 Pepe, 3:2 — 90 Pepe\n“G” guruhi\nGollar: 1:0 — 14, penalti Assale, 2:0 — 28, penalti Nsame\nGollar: 1:0 — 36 Dias, 1:1 — 44 Morelos\n“H” guruhi\nGol: 0:1 — 13 Kampusano\nGol: 0:1 — 86 Varga\n“I” guruhi\nGollar: 1:0 — 8 Silva, 1:1 — 14, avtogol Silva\nGollar: 0:1 — 3 Vegorst, 0:2 — 24 Joao Viktor, 1:2 — 41 Yaremchuk, 2:2 — 90 Yaremchuk\n“J” guruhi\nGollar: 1:0 — 32 Dzanyolo, 1:1 — 90, penalti Shtindl\nGol: 1:0 — 78 Kaxveji\n“K” guruhi\nGollar: 0:1 — 38 Rikardu Orta, 1:1 — 71 Nayir, 1:2 — 80 Eduardu\nGollar: 1:0 — 11 Shporar, 1:1 — 58 Saiss, 1:2 — 63, penalti Ximenes\n“L” guruhi\nGol: 0:1 — 43, penaltiMarsyal\nGollar:\n1:0 — 39, penalti Kopmeyners, 2:0 — 43 Boadyu, 3:0 — 77 Stengs, 4:0 — 83, penalti Kopmeyners, 5:0 — 85 Sugavara, 6:0 — 90 Idrissi", "category": "Sport", "title": "Yevropa Ligasi. “Roma” o‘z maydonida “Borussiya M”ni yuta olmadi, “Arsenal” va “Man Yunayted” esa bazo‘r g‘alabaga erishdi (video)", "date": "10/25/2019", "url": "https://daryo.uz/2019/10/25/yevropa-ligasi-roma-oz-maydonida-borussiya-mni-yuta-olmadi-arsenal-va-man-yunayted-esa-bazor-galaba/"}
{"content": "Xalqaro olimpiya qo‘mitasi yangi tekshiruvlardan so‘ng 2008-yilgi Pekin Olimpiadasida ishtirok etgan 31 sportchi taqiqlangan modda qabul qilganini aniqladi. Bu haqda tashkilotning rasmiy bayonotida ma’lum qilindi.\n\nSportchilarning ism-shariflari hozircha oshkor qilinmayapti, ammo ularning bariga Rio-de-Janeyrodagi o‘yinlarda ishtirok etish man etilishi mumkinligi aytilmoqda.\nButunjahon aksildoping agentligi (WADA) Pekindagi musobaqalar chog‘ida olingan 454 doping-probani eng zamonaviy metodlar asosida tahlildan o‘tkazdi. Birinchi navbatda faoliyatini davom ettirayotgan 2016-yilgi Olimpiya o‘yinlarida ishtirok etishga da’vogarlik qilayotgan sportchilar sinchiklab tekshirildi.\nDoping qabul qilgani aniqlangan sportchilar orasida 2008- va 2012-yilgi o‘yinlarning sovrindorlari bo‘lsa, ular medallaridan judo bo‘ladi. Medallarni olishi lozim bo‘lgan atletlar ham jiddiy tarzda tekshiriladi.", "category": "Sport", "title": "Pekindagi Olimpiada o‘yinlarining 31 ishtirokchisi doping iste’mol qilgani aniqlandi", "date": "05/17/2016", "url": "https://daryo.uz/2016/05/17/pekindagi-olimpiada-oyinlarining-31-ishtirokchisi-doping-istemol-qilgani-aniqlandi/"}
{"content": "Xalqaro futbol assotsiatsiyalari federatsiyasi (FIFA) sobiq vitse-prezidenti Jek Uorner Janubiy Afrika Respublikasidan 2010-yilgi jahon chempionatini u yerda o‘tkazishni yoqlab ovoz berish uchun 10 million dollar pora olganligi to‘g‘risidagi ayblovlarni rad etdi, deya xabar bermoqda “TASS”.\n\nPul FIFAning chempionat o‘tkazilishini moliyalashtirishga mo‘ljallangan mablag‘laridan olinib, Uorner boshqargan Shimoliy va Markaziy Amerika hamda Karib havzasi mamlakatlari futbol konfederatsiyasi (KONKAKAF) hisobiga o‘tkazilgan.\n“Janubiy Afrika menga 10 million dollar pora bergani yo‘q. FIFA prezidenti Yozef Blatter menga hech qanday pora bergani yo‘q, — dedi Uorner. — Ehtiyot bo‘ling, Jek Uornerga qazilayotgan chuqurga tushib ketmang”.\nJanubiy Afrika hukumati 10 million dollar KONKAKAFga Afrika diasporasi orasida futbolni rivojlantirish uchun o‘tkazilganini ma’lum qildi. Biroq AQSh prokuraturasi Uorner mablag‘ni o‘z hisoblariga ko‘chirganiga ishonch bildirmoqda.", "category": "Sport", "title": "FIFA sobiq vitse-prezidenti AQShning u pora olganligi haqidagi ayblovlarini rad etmoqda", "date": "06/07/2015", "url": "https://daryo.uz/2015/06/07/fifa-sobiq-vitse-prezidenti-aqshning-u-pora-olganligi-haqidagi-ayblovlarini-rad-etmoqda/"}
{"content": "Facebook ijtimoiy tarmog‘i asoschisi Mark Sukerberg bugun 30 yoshga to‘ldi. U 1984-yil 14-may kuni AQShning Nyu-York shtati Uayt-Pleyns shahrida dunyoga kelgan.\n\nRossiyaning Birinchi kanali Facebook’dagi sahifasida Mark Sukerberg haqida qiziqarli ma’lumotlarni e’lon qilgan. Unda aytilishicha, Mark deytanopik, ya’ni ranglarni yomon farqlaydigan insonlardan bo‘lib, u qizil va yashil ranglarni Facebook’ning asosiy rangi — ko‘kka nisbatan qiyinroq ajratadi.\nShuningdek, Sukerberg o‘zi yaratgan ijtimoiy tarmoqda to‘rtinchi bo‘lib ro‘yxatdan o‘tgan, dastlabki uchtasi sinov tarzida ro‘yxatga olingan.\nGentlemen’s Quarterly — erkaklar modasi bo‘yicha jurnal tahliliga ko‘ra, Mark Sukerberg Kremniy vodiysida istiqomat qiluvchi eng didsiz kiyinadigan kishidir.", "category": "Texnologiyalar", "title": "Facebook asoschisi Mark Sukerberg 30 yoshga to‘ldi", "date": "05/14/2014", "url": "https://daryo.uz/2014/05/14/facebook-asoschisi-mark-sukerberg-30-yoshga-toldi/"}
{"content": "O‘zbekiston Prezidenti Shavkat Mirziyoyev 14-martdagi qarori (pdf) bilan huquqbuzarliklar profilaktikasi va jinoyatchilikka qarshi kurashish tizimini yanada takomillashtirish chora-tadbirlarini tasdiqladi, deb yozadi “Gazeta.uz”.\n\nHujjatda ta’kidlanishicha, huquqbuzarliklar profilaktikasini amalga oshiruvchi davlat organlarining ish shakli va uslublari, eng avvalo axborot-kommunikatsiya texnologiyalaridan yetarli darajada foydalanilmayotganligi sababli hozirgi kun talablariga to‘liq javob bermaydi.\n“Davlat idoralari aksariyat hollarda huquqbuzarliklar profilaktikasini faqatgina huquqni muhofaza qiluvchi organlarning vazifasi sifatida baholab, oqibatda ushbu faoliyatga lozim darajada e’tibor qaratmayapti.\nHuquqbuzarliklar profilaktikasi va jinoyatchilikka qarshi kurashish borasidagi chora-tadbirlarning aniq manzilga yo‘naltirilmaganligi va ularga kompleks yondashilmayotganligi, shuningdek huquqbuzarliklarning tizimli ravishda sodir etilishiga doir sabab va shart-sharoitlarni aniqlash va ularni bartaraf etish bo‘yicha chora-tadbirlarni ishlab chiqish samaradorligi mavjud emasligi kutilayotgan natijalarni bermayapti”, — deyiladi qarorda.\nHujjatda “vakolatli organlarning yetarli darajada tashabbus ko‘rsatmayotganligi, lozim darajadagi idoralararo hamkorlikning mavjud emasligi, amalga oshirilayotgan chora-tadbirlarning o‘zaro nomutanosibligi huquqbuzarliklar profilaktikasi va jinoyatchilikka qarshi kurashish sohasidagi faoliyatni tubdan takomillashtirishni talab etishi” aytiladi.\nQarorda huquqbuzarliklarning samarali profilaktikasini amalga oshirish davlat organlari, shu jumladan huquqni muhofaza qiluvchi, mahalliy davlat hokimiyati organlari, boshqa davlat tashkilotlari, shuningdek xo‘jalik boshqaruvi organlarining ustuvor vazifasi etib belgilandi.\nUshbu sohada quyidagilar davlat idoralari va tashkilotlari faoliyatining asosiy yo‘nalishlari etib belgilandi:\nfuqarolarning huquqlari, erkinliklari va qonuniy manfaatlarini ishonchli himoya qilish kafolatlarini, shu jumladan aholi bilan to‘g‘ridan-to‘g‘ri va ochiq muloqotni yo‘lga qo‘yish, O‘zbekiston Respublikasi Prezidentining Xalq qabulxonalari faoliyatida faol ishtirok etish, fuqarolar murojaatlari va muammolariga bepisand munosabatda bo‘lish va byurokratik holatlarga yo‘l qo‘ymaslik orqali ta’minlash;\nhuquqni qo‘llash amaliyoti va qonunchilikni takomillashtirish choralarini ishlab chiqish hamda amalga oshirish orqali huquqbuzarliklarning, ayniqsa voyaga yetmaganlar va yoshlar o‘rtasida oldini olish hamda ularga chek qo‘yish, shuningdek ularning sodir etilish sabablari va shart-sharoitlarini aniqlash, tahlil qilish va bartaraf etish bo‘yicha chora-tadbirlarning samaradorligini oshirish;\nidoralararo hamkorlikni yanada rivojlantirish, zamonaviy axborot-kommunikatsiya texnologiyalarini, shu jumladan videokuzatuv, elektron hisobga olish va o‘zaro axborot almashish, idoralararo ma’lumotlar bazalari tizimlarini profilaktik ishlarga keng joriy etish;\njamoatchilik nazoratini kuchaytirish, ijtimoiy va davlat-xususiy sherikchiligini rivojlantirish, fuqarolarning o‘zini o‘zi boshqarish organlari va fuqarolik jamiyatining boshqa institutlari bilan to‘g‘ridan-to‘g‘ri hamkorlikni yo‘lga qo‘yish;\namalga oshirilayotgan profilaktika chora-tadbirlarining mazmun-mohiyati va ahamiyatini, qonuniylik ahvoli hamda jinoyatchilik darajasi haqidagi ma’lumotlarni aholiga yetkazish masalalarida ommaviy axborot vositalari bilan faol hamkorlik qilish, Internet butunjahon axborot tarmog‘i imkoniyatlaridan keng foydalanish, sodir etilgan huquqbuzarliklar va ularni bartaraf etish jarayoni to‘g‘risida keng jamoatchilikni tezkor xabardor qilish;\nhuquqbuzarliklar profilaktikasi samaradorligini, shu jumladan huquqbuzarliklar dinamikasi, ularni sodir etish takroriyligi, ijtimoiy fikr, profilaktik ishlar natijasidan fuqarolarning qoniqish hosil qilishi va aholi bilan hamkorlik darajasini inobatga oladigan baholashning aniq mezonlarini joriy etish;\nhuquqbuzarliklar profilaktikasi bo‘yicha idoralararo dasturlarni ishlab chiqish va amalga oshirishda manzillilik, sohaviy ixtisoslashuv, hududiy va boshqa o‘ziga xos xususiyatlar inobatga olinishini ta’minlash;\nijtimoiy muammolarni hal etish, birinchi navbatda aholi bandligini ta’minlash, ayollar va yoshlarni ijtimoiy-foydali faoliyatga jalb etishni faollashtirish, voyaga yetmaganlarning bo‘sh vaqtini mazmunli tashkil etish bo‘yicha chora-tadbirlarning samaradorligini oshirish;\nhuquqbuzarliklar profilaktikasi muammolari bo‘yicha kompleks ilmiy va amaliy tadqiqotlar o‘tkazish, profilaktik ishlarni olib borishning zamonaviy uslubiyotini joriy etish;\nhuquqbuzarliklardan jabrlanuvchilar va g‘ayriijtimoiy xulq-atvorli, huquqbuzarliklar sodir etishga moyil bo‘lgan yoki sodir etgan shaxslarga huquqiy, ijtimoiy, psixologik, tibbiy, pedagogik va boshqa yordam ko‘rsatish bo‘yicha chora-tadbirlar tizimini rivojlantirish;\nhuquqbuzarliklar profilaktikasiga fuqarolar va jamoat tashkilotlarini, shu jumladan ularni moddiy va boshqacha tarzda rag‘batlantirish orqali jalb etish mexanizmlarini takomillashtirish.\nQarorda Huquqbuzarliklar profilaktikasi va jinoyatchilikka qarshi kurashish bo‘yicha respublika idoralararo komissiyasini tashkil etish ko‘zda tutilgan. Shuningdek, O‘zbekiston Respublikasi Vazirlar Mahkamasi huzuridagi Voyaga yetmaganlar ishlari bo‘yicha komissiya, Qoraqalpog‘iston Respublikasi Vazirlar Kengashi, viloyatlar va Toshkent shahar, tumanlar (shaharlar) hokimliklari huzuridagi voyaga yetmaganlar ishlari bo‘yicha komissiyalarni tegishincha Voyaga yetmaganlar ishlari bo‘yicha respublika idoralararo komissiyasi hamda voyaga yetmaganlar ishlari bo‘yicha hududiy idoralararo komissiyalar etib qayta tashkil etiladi. O‘zbekiston Respublikasi Bosh prokuraturasi, Qoraqalpog‘iston Respublikasi, viloyatlar va Toshkent shahar prokuraturalari huzurida prokuratura, ichki ishlar va O‘zbekiston Respublikasi Milliy xavfsizlik xizmatining tajribali xodimlaridan iborat doimiy faoliyat yurituvchi idoralararo tezkor-tergov guruhlarini tashkil etiladi.\nO‘zbekiston Respublikasi Bosh prokuraturasi quyidagi komissiyalar bo‘yicha yagona muvofiqlashtiruvchi organ etib belgilandi:\nHuquqbuzarliklar profilaktikasi va jinoyatchilikka qarshi kurashish bo‘yicha respublika idoralararo komissiyasi;\nVoyaga yetmaganlar ishlari bo‘yicha respublika idoralararo komissiyasi;\nOdam savdosiga qarshi kurashish bo‘yicha respublika idoralararo komissiyasi;\nKorrupsiyaga qarshi kurashish bo‘yicha respublika idoralararo komissiyasi.\nHaftaning har payshanba kuni “Huquqbuzarliklar profilaktikasi kuni” etib belgilandi, ushbu kunda quyidagi tadbirlarni amalga oshirishga alohida e’tibor qaratiladi:\nhuquqbuzarliklarga murosasizlik madaniyatini shakllantirish, huquqiy nigilizmga barham berish va fuqarolarning qonunga itoatkorlik xulq-atvorini ommalashtirishga qaratilgan, shu jumladan ichki ishlar organlari tayanch punktlari, huquqni muhofaza qiluvchi va boshqa davlat idoralari va tashkilotlarida “ochiq eshiklar kuni”ni tashkil etish orqali tizimli chora-tadbirlarni amalga oshirish;\nqonuniylik ahvolini va huquqbuzarliklar profilaktikasi bo‘yicha chora-tadbirlarning samaradorligini atroflicha muhokama qilish uchun joylarda, birinchi navbatda kriminogen vaziyat nomaqbul bo‘lgan hududlarda fuqarolarning sayyor qabullarini hamda davlat idoralari va tashkilotlari vakillarining aholi bilan uchrashuvlarini tashkil etish;\nijtimoiy ahamiyati muhim bo‘lgan sud muhokamalari bo‘yicha sayyor sud majlislarini o‘tkazish;\naholi turmushining ijtimoiy-iqtisodiy sharoitlarini o‘rganish, huquqbuzarlik sodir etishga ko‘maklashuvchi shart-sharoitlarni aniqlash va bartaraf etish maqsadida uyma-uy yurishlarni tashkil etish;\nhuquqbuzarliklar profilaktikasi va jinoyatchilikka qarshi kurashish bo‘yicha ko‘rilayotgan chora-tadbirlar haqida davlat idoralari va tashkilotlari rahbarlarining hisobotlarini eshitish;\nmaxsus teleko‘rsatuv va radioeshittirishlarda davlat idoralari va tashkilotlari vakillari, jamoatchilik ishtirokida joylarda jinoyatchilik ahvoli, huquqbuzarliklar sodir etilishining sabab va shart-sharoitlari, jinoyatlarni fosh etish va aybdor shaxslarni javobgarlikka tortish bo‘yicha ishlarning natijalarini muhokama qilish;\nhuquqbuzarliklar profilaktikasi va jinoyatchilikka qarshi kurashish masalalari bo‘yicha ommaviy axborot vositalarida, shu jumladan Internet butunjahon axborot tarmog‘ida maqolalar, sharhlar va boshqa materiallar chop etilishini tashkil etish.\nHujjatga muvofiq Huquqbuzarliklar profilaktikasi va jinoyatchilikka qarshi kurashish bo‘yicha 2017—2018-yillarga mo‘ljallangan dastur tasdiqlandi.\nO‘zbekiston Respublikasi Bosh prokuraturasi tuzilmasida Umumiy shtat birligi doirasida 21 shtat birligidan iborat bo‘lgan Qonuniylik va huquq-tartibotni ta’minlash muammolarini tahlil qilish boshqarmasi tashkil etildi.\nO‘zbekiston Respublikasi Bosh prokurori Boshqarmaga noyuridik mutaxassislikdagi (iqtisodchilar, moliyachilar, sotsiologlar va boshqalar) zarur bilim va tajribaga ega yuqori malakali kadrlarni ishga qabul qilishi mumkin. Boshqarma xodimlariga lavozim maoshining 50 foizi miqdorida qo‘shimcha ustama haq belgilandi.\nHuquqbuzarliklar profilaktikasi va jinoyatchilikka qarshi kurashish sohasiga vakolatli organlar va boshqa tashkilotlar o‘rtasida ma’lumotlar va materiallarning samarali almashinuvini ta’minlaydigan yagona axborot tizimini joriy etish rejalashtirilgan.", "category": "Mahalliy", "title": "Prezident jinoyatchilikka qarshi kurashish tizimini takomillashtirish chora-tadbirlarini tasdiqladi", "date": "03/27/2017", "url": "https://daryo.uz/2017/03/27/prezident-jinoyatchilikka-qarshi-kurashish-tizimini-takomillashtirish-chora-tadbirlarini-tasdiqladi/"}
{"content": "25-aprel, payshanba kuni Tailandning Bangkok shahrida boks bo‘yicha Osiyo chempionatining yarim finali doirasida o‘zbekistonlik bokschilar o‘rtasidagi so‘nggi 2 ta jang bo‘lib o‘tdi.\n\nDastlab -57 kg vazn toifasida O‘zbekiston sharafini himoya qilgan Yodgoroy Mirzayeva Xitoy taypeyilik bokschi Yu-Ting Linga qarshi ringga ko‘tarildi.\n3 raundlik jang yakuniga ko‘ra Yodgoroy raqibiga ochkolar hisobiga ko‘ra mag‘lub bo‘ldi va musobaqadagi yurishini to‘xtatdi.\n\nOxirgi jangda -64 kg vazn toifasi vakili Maftuna Meliyeva hindistonlik bokschi Kaur Baatga ochkolar bo‘yicha imkoniyatni boy berib qo‘ydi.", "category": "Sport", "title": "Osiyo chempionati. O‘zbekistonlik 2 nafar bokschi mag‘lubiyatga uchradi", "date": "04/25/2019", "url": "https://daryo.uz/2019/04/25/osiyo-chempionati-ozbekistonlik-2-nafar-bokschi-maglubiyatga-uchradi/"}
{"content": "Instagram bir yo‘la ikkita yangi funksiya — Stories bo‘limida to‘g‘ridan-to‘g‘ri onlayn-translyatsiyalar hamda chatlar uchun Instagram Direct’da g‘oyib bo‘luvchi fotosuratlar va videolarni taqdim etdi, deb yozadi MacDigger kompaniya rasmiy blogiga tayanib.\n\nBevosita translyatsiyalarni Instagram Stories bo‘limida ko‘pi bilan bir soat olib borish mumkin. Foydalanuvchilar izohlarni yoqishi va o‘chirishi mumkin. Video yozib olinmaydi — barcha translyatsiyalar o‘chirib boriladi.\nServis yaratuvchilari g‘oyasiga ko‘ra, onlayn-translyatsiyalar foydalanuvchilar o‘rtasida hamkorlik tajribasini boyitish imkonini berib, ularga yaqinroq aloqada bo‘lishga yordam beradi.\nVideotranslyatsiyalar funksiyasi barcha mamlakatlardagi Instagram foydalanuvchilari uchun “yaqin bir necha hafta ichida” hozir bo‘ladi.\nInstagram Direct’dagi shaxsiy va guruh chatlarida g‘oyib bo‘luvchi foto va videolar funksiyasidan esa allaqachon foydalanish mumkin.", "category": "Texnologiyalar", "title": "Instagram onlayn-translyatsiya funksiyasini taqdim etdi", "date": "11/22/2016", "url": "https://daryo.uz/2016/11/22/instagram-onlayn-translyatsiya-funksiyasini-taqdim-etdi/"}
{"content": "Yaponiya Kuril oroli yaqinida joylashgan Esanbe Xanakita Kodzima orolidan mahrum bo‘ldi. Bu haqda Meduza xabar berdi.\n\nEsanbe Xanakita Kodzima 2014-yilgacha o‘z nomiga ega bo‘lmagan, odam yashamaydigan orol hisoblanadi.\nTaxmin qilinishicha, orolning dengiz sathidan ko‘tarilib turadigan qismini to‘fonlar va muzlarning ko‘chishlari buzib yuborgan. 1987-yilda Yaponiya qirg‘oq qo’riqlash xizmati so‘nggi marta orolda o‘lchash ishlarini olib borganda, uning dengiz sathidan balandligi atigi 1,4 metrni tashkil qilgan.\nYaponiya OAVlarining qayd etishicha, orolning yo‘qolishi undan 500 metr uzoqlikda joylashgan Xokkaydo oroli aholisiga sezilmasdan yuz bergan. Quruqlikning yo‘q bo‘lib qolganiga uni tomosha qilish uchun kelgan odamlar yashamaydigan orollar haqidagi kitob muallifi Xirosi Simidzu e’tibor qaratgan.\nOrolning yo‘q bo‘lib ketishi hujjatlarda rasman qayd etilganidan keyin Yaponiya iqtisodiy hududining chegarasini qayta ko‘rb chiqish kerak bo‘ladi. Chegara taxminan 500 metrga qisqaradi.", "category": "Dunyo", "title": "Yaponiya shimolidagi orollardan biri yo‘qoldi", "date": "11/03/2018", "url": "https://daryo.uz/2018/11/03/yaponiya-shimolidagi-orollardan-biri-yoqoldi/"}
{"content": "2014-yil 22-avgust kuni Yaponiyaning O‘zbekistondagi elchisi va O‘zbekiston Respublikasi Bosh vaziri o‘rinbosari Adham Ikromov Yaponiya hukumatining “Kadrlar tayyorlash uchun stipendiya berish” (Japanese Grant Aid for Human Resource Development Scholarship) loyihasi asosida Almashish notalarini imzoladi. Bu haqda UzReport.uz xabar bermoqda.\n\n“Kadrlar tayyorlash uchun stipendiya berish” loyihasi Yaponiya hukumati tomonidan 1999-yildan beri amalga oshirib kelinmoqda. Loyihadan ko‘zlangan asosiy maqsad davlatning iqtisodiyot, moliya va qonunchilik sohalaridagi strategiyasini ishlab chiqishda qatnashadigan davlat xodimlari va mutaxassislarni tayyorlashdan iborat.\nHozirga qadar Yaponiya universitetlarining magistratura yo‘nalishlarida ta’lim olgan O‘zbekiston Respublikasi fuqarolari soni 250 nafarni tashkil etdi.\nBu safar loyiha doirasida 211 million iyen (2 050 000 dollar) mablag‘ ajratildi. Yaponiya hukumati tomonidan loyihani amalga oshirish uchun 1999-yildan buyon ajratib kelinayotgan mablag‘ jami to‘rt milliard iyen (38 million AQSh dollari)dan oshdi.\nJoriy yilning avgust oyida O‘zbekiston Respublikasining 15 nafar fuqarosi Yaponiyada malaka oshira boshlaydi.", "category": "Mahalliy", "title": "Yaponiya O‘zbekiston kadrlarini tayyorlashga stipendiya ajratish loyihasi uchun 2,05 million dollar ajratdi", "date": "08/23/2014", "url": "https://daryo.uz/2014/08/23/yaponiya-ozbekiston-kadrlarini-tayyorlashga-stipendiya-ajratish-loyihasi-uchun-205-million-dollar-ajratdi/"}
{"content": "May oyi oxirida Moskva shahrida “Jahon yoshlari – urushga qarshi” shiori ostida yirik gala-konsertlar bo‘lib o‘tdi. Bu haqda Uzbekistan Today xabar bermoqda.\n\nChaykovskiy nomidagi Moskva davlat konservatoriyasi va Spivakov nomidagi Musiqa uyida bo‘lib o‘tgan tadbirlarda O‘zbekiston Badiiy akademiyasining Respublika ixtisoslashtirilgan san’at maktab-internati 2-sinf o‘quvchisi Asadbek Ayubjonov ham chiqish qildi.\n\nXabar berishlaricha, Asadbek Ayubjonov Rossiya Mudofaa vazirligining 90 sozandadan iborat simfonik orkestriga dirijyorlik qildi. Qayd etish joiz, konsertning barcha ishtirokchilari turli xalqaro, milliy va mintaqaviy tanlovlarning g‘oliblari sanaladi.", "category": "Madaniyat", "title": "O‘zbekistonlik 2-sinf o‘quvchisi Rossiya konsert zallarida dirijyorlik qildi", "date": "06/06/2015", "url": "https://daryo.uz/2015/06/06/ozbekistonlik-2-sinf-oquvchisi-rossiya-konsert-zallarida-dirijyorlik-qildi/"}
{"content": "“Qudratli Reynjerlar”, “C.S.I.: Mayami” va “Tez Yordam” kinoseriallarida rol o‘ynagan amerikalik aktyor kichik Rikardo Medine qotillikda ayblanmoqda. Bu haqda Entertainment Weekly xabar qilmoqda.\n\nTergovning ma’lum qilishicha, 2015-yil 31-yanvar kuni u Los-Anjelesdagi uyida o‘zining yon qo‘shnisini qilich bilan o‘ldirgan. Hodisa aktyorning dugonasiga tegishli bahsdan keyin yuz bergan.\nNoxush hodisadan keyin Rikardo shaxsan politsiya va tez tibbiy yordamga xabar bergan, lekin voqea joyiga yetib kelgan shifokorlar Josh Statterning o‘lganini qayd etgan. Medina hibsga olingan bo‘lsa-da, 2015-yil 3-fevral kuni unga ayblov qo‘yish uchun dalillarning yetarli bo‘lmaganligi sababli ozodlikka qo‘yib yuborilgan.\nHodisani sharhlar ekan, aktyor “Bo‘lib o‘tgan voqeadan juda ham afsusdaman. Men ozodlikka chiqqanimdan xursandman va mening qalbim Statter oilasi bilan ekanligini ma’lum qilaman”, ― dedi.\nRikardo Medinaning ishi bo‘yicha sud 2016-yil 19-yanvar kuni boshlanadi. Kafolat sifatida undan bir million dollar so‘ralmoqda. Advokatning ta’kidlashicha, Medina o‘zini himoya qilish maqsadida qilichdan foydalangan.", "category": "Madaniyat", "title": "Amerikalik aktyor qo‘shnisini qilich bilan o‘ldirganlikda ayblanmoqda", "date": "01/15/2016", "url": "https://daryo.uz/2016/01/15/amerikalik-aktyor-qoshnisini-qilich-bilan-oldirganlikda-ayblanmoqda/"}
{"content": "Mail.Ru sayti qaysi Apple smartfoni taqdim etilgan paytida eng omadli bo‘lganligini aniqlash maqsadida so‘rovnoma o‘tkazdi. Bu haqda “Parol” nashri xabar berdi.\n\nSo‘rovnomada jami 20 127 nafar kishi ishtirok etdi. Natijalarga ko‘ra Apple’ning eng omadli smartfoni iPhone 5s, eng omadsizi esa iPhone 5c deb topildi. Ushbu so‘rovnomada iPhone 6 smartfonlari Apple smartfonlari orasida eng omadsizlik bo‘yicha “yuqori beshlik”ni ochib beruvchilar deb hisoblandi. Ovoz berish natijalari bilan quyida tanishishingiz mumkin.\nApple asoschisi Stiv Jobsning vafotidan so‘ng, kompaniya yaxshi smartfonlar ishlab chiqarmayotgani haqida gap-so‘zlar mavjud. Ammo 20 ming nafar kishi orasida o‘tkazilgan so‘rovnomadan ko‘rish mumkinki, Stiv Jobsning vafotidan keyin ishlab chiqarilgan smartfon eng omadli deb topilgan bo‘lsa, kompaniya asoschisi tirikligida taqdim etilgan iPhone 3G va 3GS smartfonlari ham eng omadsizlar qatoridan o‘rin egallagan.\nEslatib o‘tamiz, iPhone 6 smartfonlari uch kun ichida 10 million dona sotilib, yangi rekord qayd etgan va ular haqida oson bukiluvchan hamda sochni yuladigan deya mish-mishlar ham tarqatilgan edi.", "category": "Texnologiyalar", "title": "iPhone 6 va iPhone 6 Plus Apple’ning eng omadsiz smartfonlari beshligidan o‘rin oldi", "date": "10/09/2014", "url": "https://daryo.uz/2014/10/09/iphone-6-va-iphone-6-plus-applening-eng-omadsiz-smartfonlari-beshligidan-orin-oldi/"}
{"content": "13-aprel, shanba kuni futbol bo‘yicha Angliya premyer ligasi 34-turidan o‘rin olgan yana bitta bellashuv yakuniga yetdi.\n\nUnda Ole-Gunnar Sulsher boshliq “Manchester Yunayted” jamoasi “Old Trafford”da “Vest Hem”ni qabul qildi. Bellashuvda hisob 19-daqiqada Pol Pogba tomonidan ochildi. 49-daqiqada mehmonlar yarim himoyachisi Felipe Anderson hisobni tenglashtirgan bo‘lsa, 80-daqiqaga kelib, Pogba ikkinchi penaltidan ham unumli foydalandi.\nO‘yin shu tariqa “Manchester Yunayted”ning 2:1 hisobidagi g‘alabasi bilan yakunlandi. Mazkur g‘alabadan so‘ng “Yunayted” o‘z ochkolari sonini 64 taga yetkazib oldi.\nAPL\n34-tur bahslari\n12-aprel, juma\nGol: 0:1 — 32 Peres\n13-aprel, shanba\nGollar: 1:0 – 24 Vanyama, 2:0 – 27 Lukas Moura, 3:0 – 87 Lukas Moura, 4:0 – 90 Lukas Moura.\nGollar: 1:0 – 2 Redmond, 1:1 – 28 Boli, 2:1 – 30 Redmond, 3:1 – 71 Long.\nGollar: 1:0 – 46 Kerni, 2:0 – 69 Babel.\nGollar: 1:0 – 31 Vud, 2:0 – 90 Vud.\nGollar: 0:1 – 33 Gosling, 0:2 – 55 Freyzer, 0:3 – 74 Bruks, 0:4 – 82 Uilson, 0:5 – 90 Stanislas.\nGollar: 1:0 – 19, penalti Pogba, 1:1 – 49 Felipe Anderson, 2:1 – 80, penalti Pogba.\n“Manchester Yunayted” – De Xea, Diogu Dalot, Roxo (Pereyra, 75), Djons, Smolling, Lingard, Pogba, Fred, Mata (Reshford, 55), Marsial, Lukaku (Grinvud, 75).\n“Vest Hem” – Fabianski, Sabaleta (Frederiks, 76), Masuaku, Balbuena, Rays, Nobl, Felipe Anderson, Lansini (Diangana, 62), Snodgrass, Ogbonna, Ernandes (Antonio, 73).\nOgohlantirishlar: Mata (34), Frederiks (79).", "category": "Sport", "title": "APL. Pogbaning dubli “Manchester Yunayted”ga g‘alaba keltirdi (video)", "date": "04/13/2019", "url": "https://daryo.uz/2019/04/13/apl-pogbaning-dubli-manchester-yunaytedga-galaba-keltirdi-video/"}
{"content": "Meksikaning The Voice shousi qatnashchisi Alexandro Fuentes Chikagoda otib o‘ldirildi. Bu haqda “RBK” xabar bermoqda.\n\n45 yoshli Fuentesning boshiga do‘stlari bilan mashinada o‘tirgan payt uch bor o‘q uzildi. U o‘sha kuni tug‘ilgan kunini nishonlayotgan edi. Qurollangan kimsa qizil kabrioletda bo‘lgan Fuentesga mashinadan chiqishni buyurdi, rad javobini olgach, unga qarata o‘q uzdi.\nPolitsiya hujumda gumonlanuvchilar hozircha yo‘qligini ma’lum qildi. Mazkur jinoyat avtomobilni olib qochish yoki talonchilik bilan bog‘liqligi tekshirib ko‘rilmoqda.\nFuentes 2011-yili Meksikaning The Voice shousi qatnashchisi bo‘lgan. Chikagoda uning studiyasi va san’at maktabi bor edi.\nOldinroq AQShning The Voice shousi qatnashchisi Kristina Grimmi Orlandodagi konsertdan so‘ng otib o‘ldirilgandi.", "category": "Madaniyat", "title": "Meksikaning The Voice shousi qatnashchisi Alexandro Fuentes Chikagoda otib o‘ldirildi", "date": "06/19/2016", "url": "https://daryo.uz/2016/06/19/365193/"}
{"content": "Nazarboyev universiteti talabasi, ostonalik Didar Perneboyeva qozog‘istonlik kelinlar uchun “Kelin” mobil dasturini yaratdi, deb xabar beradi “Tengrinews.kz”.\n\nDastur testlar, retseptlar, lug‘at va “sirlar” – qizlar uchun anonim ijtimoiy tarmoq kabi to‘rtta qismdan iborat. Uning yordamida qozog‘istonlik kelinlar milliy taomlarning mashhur retseptlarini olishi, erining qarindoshlariga to‘g‘ri muomalada bo‘lishni o‘rganishi, shuningdek, oiladagi munosabatlar bo‘yicha eng dolzarb savollarga javob olishi mumkin.\nQozog‘istondagi nikohlarning uchdan bir qismi ajrashish bilan yakun topayotganligi Perneboyevani ushbu dasturni yaratishga undadi.", "category": "Texnologiyalar", "title": "Qozog‘istonda kelinlar uchun mobil dastur yaratildi", "date": "08/05/2015", "url": "https://daryo.uz/2015/08/05/qozogistonda-kelinlar-uchun-mobil-dastur-yaratildi/"}
{"content": "2016-yil 19-yanvarda Yamanga qarshi bo‘lib o‘tadigan uchrashuv oldidan O‘zbekiston olimpiya terma jamoasi bosh murabbiyi Samvel Babayan o‘zining fikrlari bilan o‘rtoqlashdi. Bu haqda “Uff.uz” xabar qilmoqda.\n\n“Men qila olishim mumkin bo‘lgan yagona narsa ― bu Iroqdan uchralgan mag‘lubiyatdan keyin yigitlarning kayfiyatini ko‘tarish. Shu bilan birga biz ham futbol o‘ynay olishimizni namoyish etish”, ― dedi Babayan.\nBosh murabbiyning ta’kidlashicha, terma jamoasi avvalgi ikki o‘yinni kuchli raqiblarga boy bersa-da, uchinchi o‘yinda jamoa avvalgilardan yaxshiroq o‘ynay olishini ko‘rsatmoqchi.\nEslatib o‘tamiz, futbol bo‘yicha O‘zbekiston olimpiya terma jamoasi Iroqqa mag‘lub bo‘lganidan keyin Rio—2016 Olimpiadasi yo‘llanmasi uchun kurashni to‘xtatgan edi.", "category": "Sport", "title": "Samvel Babayan: Men qila olishim mumkin bo‘lgan yagona narsa ― bu yigitlarning kayfiyatini ko‘tarish", "date": "01/19/2016", "url": "https://daryo.uz/2016/01/19/samvel-babayan-men-qila-olishim-mumkin-bolgan-yagona-narsa-%e2%80%95-bu-yigitlarning-kayfiyatini-kotarish/"}
{"content": "Teleboshlovchi Andrey Malaxov “Birinchi kanal”dan “Rossiya 1” kanaliga o‘tmoqda, u yerda u “Pryamoy efir” (“To‘g‘ridan-to‘g‘ri efir”) tok-shousini olib boradi, deb yozadi “RBK”.\n\n“RIA Novosti”ning vaziyatdan xabardor manbasi ma’lum qilishicha, Malaxov “Pryamoy efir” dasturini yaratish bilan shug‘ullanadigan kollektiv bilan allaqachon tanishgan. Shouning Malaxov ishtirokidagi birinchi soni avgust oxiriga rejalashtirilgan.\nShuningdek, Malaxov “Rossiya 1” telekanalidagi qator loyihalarga prodyuserlik qiladi.", "category": "Madaniyat", "title": "“Rossiya 1” kanalida Malaxov ishtirokidagi birinchi ko‘rsatuv avgust oxirida efirga chiqadi", "date": "08/16/2017", "url": "https://daryo.uz/2017/08/16/rossiya-1-kanalida-malaxov-ishtirokidagi-birinchi-korsatuv-avgust-oxirida-efirga-chiqadi/"}
{"content": "Viber messenjeri guruh chatlarida maxfiy tarzda muloqot qilish uchun mo‘ljallangan funksiyani qo‘shdi, deb yozadi Meduza. Foydalanuvchilar belgilangan vaqt o‘tgach, o‘z-o‘zidan yo‘q bo‘ladigan “maxfiy chatlar”ni yaratishi mumkin.\n\nAvvalroq o‘z-o‘zini yo‘q qilish taymeri alohida xabarlar uchun mavjud edi — ushbu funksiya Viber’da yanvarda paydo bo‘lgan edi. “Maxfiy chatlar”da, shuningdek, xabarni qayta yuborish mumkin bo‘lmaydi.\nChat ichidagi narsalardan nusxa olish mumkin bo‘lmasligi uchun “maxfiy chat”dan skrinshot olish imkoniyati Android’da bloklab qo‘yiladi. Agar kimdir skrinshot olsa, iOS foydalanuvchilariga bu haqda bildirishnoma yuboriladi.", "category": "Texnologiyalar", "title": "Viber’da o‘z-o‘zini yo‘q qiluvchi chatlar va skrinshot blokirovkasi paydo bo‘ldi", "date": "03/11/2017", "url": "https://daryo.uz/2017/03/11/viberda-oz-ozini-yoq-qiluvchi-chatlar-va-skrinshot-blokirovkasi-paydo-boldi/"}
{"content": "AQSh prezidenti Barak Obama 13-yanvar, juma kuni Rossiyaga nisbatan sanksiyalarni yana bir yilga uzaytirdi. Bu haqda “TASS” xabar bermoqda.\n\n“Rossiya hukumati siyosati va harakatlari AQSh milliy xavfsizligi va tashqi siyosati uchun favqulodda xavf tug‘dirishda davom etmoqda. Shu sababli Ukraina bilan bog‘liq farmonga muvofiq, sanksiyalar tartibini uzaytirish haqida qaror qabul qildim”, — deya ma’lum qildi Obama.\nMa’lumot uchun, farmonning o‘zi 2014-yil 6-martda qabul qilingandi.\nEslatib o‘tamiz, oldinroq Rossiya bosh vazirining birinchi o‘rinbosari Igor Shuvalov yaqin orada Yevropa davlatlarining Rossiyaga qarshi sanksiyalari bekor etilishi mumkinligini taxmin qilgandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Obama Rossiyaga nisbatan sanksiyalarni yana bir yilga uzaytirdi", "date": "01/14/2017", "url": "https://daryo.uz/2017/01/14/obama-rossiyaga-nisbatan-sanksiyalarni-yana-bir-yilga-uzaytirdi/"}
{"content": "Aktrisa Jamila G‘ofurova ijtimoiy tarmoqdagi sahifasiga o‘zining kelin ko‘ylakda qochayotgani tasvirlangan suratini joylab, unga “Kelin krossovkada to‘ydan qochyapti”, deb izoh qoldirdi. Bu haqda “Bekajon” nashri xabar bermoqda.\n\n“Nahotki Jamila yana turmushga chiqayotgan bo‘lsa?”, “Kimnidir parodiya qilyaptimi?” va “Nega kelin ko‘ylagi bilan qora shim kiygan?” qabilidagi savollarga aktrisaning o‘zi yakun yasadi. Jamila bu o‘zi suratga tushayotgan navbatdagi filmdan parcha ekanligini qayd etdi.", "category": "Madaniyat", "title": "Aktrisa Jamila G‘ofurovaning kelin ko‘ylakda qochayotgan surati shov-shuvga sabab bo‘ldi", "date": "04/24/2015", "url": "https://daryo.uz/2015/04/24/aktrisa-jamila-gofurovaning-kelin-koylakda-qochayotgan-surati-shov-shuvga-sabab-boldi/"}
{"content": "Smartfonlar uchun Prong PocketPlug deb nomlangan yangi zaryadlovchi qurilma yaratildi.\nZaryadlash moslamasi telefon g‘ilofida joylashgan bo‘lib, simsiz bo‘lganligi bois foydalanuvchiga ancha qulaylik yuzaga keltiradi. Odatiy zaryadlagichning barcha xususiyatlari telefon g‘ilofi ichida joylashtirilgan. Shu bilan birga Prong PocketPlug’ning yon tomonida kichik USB port ham bor.\n\nFoydalanish uchun g‘ilofni telefon ustiga qoplab, elektr tarmog‘iga ulanadigan qismi g‘ilof qatlamidan ko‘tariladi va rozetkaga tiqiladi.\n\nEndi, sayohatga chiqqanda har xil simlar va zaryadlash qurilmalarini ko‘tarib yurishga to‘g‘ri kelmaydi.\n[gallery columns=\"4\" link=\"file\" ids=\"14895,14896,14897,14898\"]\nPocketPlug zaryadlagichi iPhone 4/4S (59,95$) va iPhone 5 (69,95$) smartfonlari uchun mavjud. Tez orada, Galaxy S3 uchun ham ishlab chiqarish boshlanadi.\nManba: technabob.com", "category": "Texnologiyalar", "title": "Smartfonlar uchun ham g‘ilof, ham zaryadlash moslamasi yaratildi", "date": "09/18/2013", "url": "https://daryo.uz/2013/09/18/smartfonlar-uchun-ham-gilof-ham-zaryadlash-moslamasi-yaratildi/"}
{"content": "“O‘zavtosanoat” aksiyadorlik kompaniyasi 2014-yilda savdo hajmini 3,7 milliard dollarga yetkazishni rejalashtirmoqda. Bu haqda “O‘zavtosanoat”ning tashqi iqtisodiy faoliyat boshqarmasi rahbari Timur Yunusov o‘zbek-koreys biznes forumida e’lon qildi, deb yozadi UzDaily.\n\nTimur Yunusovning so‘zlariga ko‘ra, “O‘zavtosanoat” AKning savdo hajmi 2011-yilda 2,6 milliardni tashkil etgan. 2013-yilda ushbu ko‘rsatkich 3,3 milliard dollardan oshdi. Uning ta’kidlashicha, jahon iqtisodiy inqirozi bo‘layotganiga qaramay, kompaniyaning savdo hajmi pasaymadi.\nTimur Yunusovning qayd etishicha, hozirda kompaniya 250 mingdan ortiq yengil avtomobil, 3 000 dan ziyod yuk mashinasi va o‘rta sinfga tegishli avtobus, 1000 dan ortiq MAN yuk mashinasini ishlab chiqardi. Yengil avtomobil ishlab chiqarishning mahalliylashish darajasi 80 foizdan ortdi, — deb ta’kidladi Yunusov.\nTa’kidlash joiz, o‘tgan yili O‘zbekistonda 246,6 ming dona yengil avtomobil, 3 500 Isuzu avtobus va yuk mashinasi va 1200 ta MAN yuk mashinasi, shuningdek, 122,9 ming dona dvigatel ishlab chiqarildi.", "category": "Mahalliy", "title": "2014-yilda “O‘zavtosanoat” savdo hajmi 3,7 mlrd dollarga yetishi mumkin", "date": "03/04/2014", "url": "https://daryo.uz/2014/03/04/2014-yilda-ozavtosanoat-savdo-hajmi-37-mlrd-dollarga-yetishi-mumkin/"}
{"content": "AQSh davlat kotibi Reks Tillerson Amerika hukumati hozirda sanksiyalar ro‘yxatiga rossiyalik fuqarolarning yangi ismlarini kiritish ehtimolini ko‘rib chiqayotganligini ma’lum qildi. Bu haqda CBS telekanaliga tayanib, “Gazeta.ru” xabar bermoqda.\n\n“Biz allaqachon qonunga muvofiq Rossiyaning bir qator jo‘natmalari oldini olgan choralarni qabul qildik. Rossiya vakillaridan qo‘shimcha ravishda kimlarga nisbatan sanksiyalar qo‘llash masalasini ko‘rib chiqmoqdamiz”, — dedi Tillerson.\nAvvalroq Chexiya TIV rahbari Rossiyaga qarshi sanksiyalarni saqlab qolishni qo‘llab-quvvatlaganligi ma’lum qilingan edi.", "category": "Dunyo", "title": "AQSh davlat kotibi Rossiya fuqarolariga qarshi yangi sanksiyalar qo‘llanilishi mumkinligini ma’lum qildi", "date": "02/19/2018", "url": "https://daryo.uz/2018/02/19/aqsh-davlat-kotibi-rossiya-fuqarolariga-qarshi-yangi-sanksiyalar-qollanilishi-mumkinligini-malum-qildi/"}
{"content": "Bugun, 28-avgust sanasida Indoneziyaning Jakarta shahrida XVIII yozgi Osiyo o‘yinlarida ilk bor o‘zbek milliy kurashi bo‘yicha ham bahslar bo‘lib o‘tdi.\n\nJumladan, +90 kg vaznda O‘zbekiston sharafini himoya qilgan Muhsin Hisomiddinov finalda eronlik Jafar Pahlavoniyjagarahga qarshi gilamga chiqdi. Muhsin raqibidan ustun kelib, Osiyo o‘yinlari chempioniga aylandi.\nShu tariqa O‘zbekiston hisobidagi oltin medallar soni 8 taga yetdi.\nAvvalroq -66 kg vaznda O‘zbekiston nomidan qatnashgan ikki kurashchi — Ma’ruf G‘aybullayev va Ruslan Bo‘riyevlar finalda o‘zaro bellashgani va Ma’rufning oltin, Ruslanning esa kumush medalga ega chiqqani haqida xabar berilgandi.", "category": "Sport", "title": "Osiyo o‘yinlari tarixida ilk bor o‘zbek kurashi: Muhsin Hisomiddinov O‘zbekiston nomiga 8-oltin medalni yozib qo‘ydi", "date": "08/28/2018", "url": "https://daryo.uz/2018/08/28/osiyo-oyinlari-tarixida-ilk-bor-ozbek-kurashi-muhsin-hisomiddinov-ozbekiston-nomiga-8-oltin-medalni-yozib-qoydi/"}
{"content": "Tailand poytaxti Bangkok shahrida boks bo‘yicha yoshlar o‘rtasida o‘tkazilgan Osiyo chempionati bahslari nihoyasiga yetdi. O‘zbekiston sharafini himoya qilgan 10 nafar bokschidan 8 nafari ikkita oltin, to‘rtta kumush va ikkita bronza medalga sazovor bo‘ldi. Terma jamoa esa umumjamoa hisobida ikkinchi o‘rinni egalladi. Bu haqda O‘zA xabar berdi.\n\nTerma jamoa hisobiga oltin medallarni 75 kilogramm vazn toifasida ringga chiqqan Kozimbek Mardonov hamda vazni 69 kilogramm bo‘lgan bokschilar musobaqasida ishtirok etgan Bektemir Meliqo‘ziyev olib keldi.\nShuningdek, Abdulhay Shorahmatov, Mahmud G‘oipov, Azizbek Shukurov, Asilbek Soliyev chempionatning kumush medali bilan taqdirlandi. Fazliddin Meliboyev va Shohruh Erkinov esa bronza medalni qo‘lga kiritdi.\n\nEslatib o‘tamiz, ushbu qit’a chempionatida 10 vazn toifasida 20 ga yaqin davlatdan 100 dan ortiq sportchi g‘oliblik uchun bellashdi.", "category": "Sport", "title": "Osiyo chempionatida o‘zbekistonliklar ikkinchi o‘rinni egalladi", "date": "01/31/2014", "url": "https://daryo.uz/2014/01/31/osiyo-chempionatida-ozbekistonliklar-ikkinchi-orinni-egalladi/"}
{"content": "KXDR Qo‘shma Shtatlarning dushmanlik harakatlariga javoban yadroviy qudratini kuchaytirishda davom etadi. Bu haqda “Nodon sinmun” gazetasiga respublika Tashqi ishlar vazirligi vakili ma’lum qildi, deya xabar bermoqda “TASS”.\n\nDiplomat “KXDRni yakkalab qo‘yish va bo‘g‘ish maqsadida xalqaro kampaniyani astoydil kengaytirayotgan” Vashington bilan muloqot qilish ehtimolini rad etdi.\nBayonotga ko‘ra, Amerikaning qanotli raketalar bilan jihozlangan USS Mississippi atom suvosti kemasining Janubiy Koreyaning Pusan portiga kirib kelishi, uning havo hududida B-52 srtategik bombardimonchi samolyotlari ishtirokida o‘quv mashg‘ulotlarining o‘tkazilishi va “Pxenyanni bosib olish” rejalarining ishlab chiqilishi KXDRni g‘azablantirgan.", "category": "Dunyo", "title": "KXDR AQSh bilan muloqot qilish ehtimolini istisno etadi", "date": "06/30/2016", "url": "https://daryo.uz/2016/06/30/kxdr-aqsh-bilan-muzokaralar-ehtimolini-istisno-etadi/"}
{"content": "Angliya terma jamoasi hamda “Liverpul” klubi himoyachisi Trent Aleksandr-Arnold jarohat oldi.\n\n20 yoshli futbolchi 12-yanvar kuni bo‘lib o‘tgan Angliya premyer ligasining 22-turida “Brayton”ga qarshi o‘yinoldi mashg‘ulotida tizzasida noqulaylik sezgan, biroq uchrashuv so‘ngiga qadar maydonda to‘p surdi.\nTibbiy tekshiruvlar xulosasiga ko‘ra, Trentning tizza bo‘g‘imlarida paylar uzilgan. BBC’ning xabar berishicha, himoyachi kamida ikki hafta maydonga tushmaydi. Telegraph’ning yozishicha esa u bir oy davomida jamoasiga yordam bera olmaydi.\n19-fevral kuni “Liverpul” Chempionlar Ligasi 1/8 finali doirasida “Bavariya”ga qarshi dastlabki uchrashuvini o‘tkazadi. Aleksandr-Arnold mazkur o‘yinda maydonga tushishi mumkin, deyiladi xabarda.", "category": "Sport", "title": "“Liverpul” himoyachisi jarohati tufayli bir oyga yaqin maydonga tusha olmaydi", "date": "01/16/2019", "url": "https://daryo.uz/2019/01/16/liverpul-himoyachisi-jarohati-tufayli-bir-oyga-yaqin-maydonga-tusha-olmaydi/"}
{"content": "Janubiy Koreyaning Inchxon shahrida 26-iyul kuni o‘zaro janjal oqibatida O‘zbekiston fuqarosi I.L. og‘ir jarohatlandi va vafot etdi. Bu haqda TIV matbuot xizmati ma’lum qildi.\n\nPolitsiya gumonlanuvchini qo‘lga oldi va tergov tadbirlarini amalga oshirmoqda.\nElchixona mazkur vaziyatni nazoratga olgan.", "category": "Mahalliy", "title": "Janubiy Koreyada og‘ir jarohatlangan o‘zbekistonlik vafot etdi", "date": "07/30/2019", "url": "https://daryo.uz/2019/07/30/janubiy-koreyada-og%ca%bbir-jarohatlangan-o%ca%bbzbekistonlik-vafot-etdi/"}
{"content": "Kataloniya hukumatining sobiq rahbari Karles Puchdemon saylov kampaniyasini Bryusselda o‘tkazadi. Bu haqda u boshqaradigan “Birgalikda Kataloniya uchun” blokining faollaridan biri ma’lum qildi, deb xabar beradi “RIA Novosti”.\n\n“U kampaniyani Bryusseldan olib boradi. Bu bugungi sud eshituvlaridan so‘ng ayon bo‘ldi”, — dedi agentlik suhbatdoshi.\n4-dekabr, dushanba kuni Puchdemon va avtomiya hukumatining sobiq 4 a’zosini Ispaniyaga topshirish bo‘yicha eshituvlar davomida sud qarori 14-dekabrda e’lon qilinishi bildirildi.\nMa’lumot uchun, Kataloniya parlamentiga muddatidan avval saylovlar joriy yil 21-dekabr kuni bo‘lib o‘tadi.", "category": "Dunyo", "title": "Karles Puchdemon saylov kampaniyasini Bryusseldan olib borishi ma’lum bo‘ldi", "date": "12/04/2017", "url": "https://daryo.uz/2017/12/04/karles-puchdemon-saylov-kampaniyasini-bryusseldan-olib-borishi-malum-boldi/"}
{"content": "Qozog‘istonning Belarusdagi elchixonasi katta buxgalteri 680 ming dollardan ortiq mablag‘ni talon-taroj etishda gumon qilinib, qo‘lga olindi. Bu haqda Qozog‘iston korrupsiyaga qarshi kurash milliy byurosi xabar bermoqda. \n\nByuroga ko‘ra, 2012—2015-yillarda A.Seydualiyev elchixona binosi qurilishi bosh pudratchisi “Aktivbiznesplyus” kompaniyasiga go‘yo to‘lov qilingani haqida soxta xarajat kassa orderlarini tuzib, 207 ming dollarni o‘margan. \nShuningdek, u elchixonaga Belarus soliq idoralaridan qo‘shimcha qiymat solig‘idan qaytarma tarzida kelib tushgan 474 ming dollardan oshiq mablag‘ni ham o‘g‘irlagan.\nHozirda gumonlanuvchi Ostona ichki ishlar departamenti vaqtinchalik saqlash izolyatorida ekanligi bildirilmoqda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Qozog‘istonning Belarusdagi elchixonasi buxgalteri salkam 700 ming dollarni o‘marishda gumon qilinib, qo‘lga olindi", "date": "01/05/2017", "url": "https://daryo.uz/2017/01/05/qozogistonning-belarusdagi-elchixonasi-buxgalteri-salkam-700-ming-dollarni-omarishda-gumon-qilinib-qolga-olindi/"}
{"content": "Kaniza kuz faslining oxirida turmushga chiqayotganini ma’lum qildi, deb xabar qiladi “Darakchi.uz”.\n\nKanizaning bo‘lajak turmush o‘rtog‘i san’at vakillaridan emas, shunga qaramay, xonanda uni to‘ygacha ommaga oshkor qilishni istamayapti.\nEslatib o‘tamiz, oldinroq Kanizaning o‘zi uchun kelin ko‘ylak tanlayotganini xabar bergandik.\nXonandadan yana bir yangilik. U suratkashlarga atab qo‘shiq kuylamoqchi:\n“Jurnalistlarga atab qo‘shiq kuyladim, endi navbat fotograflarga”, – deydi Kaniza.", "category": "Madaniyat", "title": "Xonanda Kaniza kuzning oxirida turmushga chiqyapti", "date": "07/27/2015", "url": "https://daryo.uz/2015/07/27/xonanda-kaniza-kuzning-oxirida-turmushga-chiqyapti/"}
{"content": "Samsung mobil telefonlarni simsiz quvvatlantirish funksiyasiga ega bo‘lgan SE370 monitorini taqdim etdi, deya xabar bermoqda “3dnews.ru”. Kompaniya ta’kidlashicha, bu shunday funksiyali dunyodagi birinchi monitordir.\n\n23,6 va 27 dyuymli variantlarda chiqariladigan monitor Qi standart simsiz zaryadkadan foydalanadigan barcha mobil qurilmalarga mos tushadi. Quvvatlanish avtomatik tarzda yonadi — buning uchun telefonni monitor tirgagidagi zaryad maydonchasiga joylash kifoya, shunda yashil yorug‘lik diodli indikator ishga tushadi.\nMonitor Windows (jumladan Windows 10) va OS X’da ishlaydigan qurilmalar bilan mos tushadi.", "category": "Texnologiyalar", "title": "Samsung smartfonlarni simsiz quvvatlantiruvchi birinchi monitorini taqdim etdi", "date": "07/29/2015", "url": "https://daryo.uz/2015/07/29/samsung-smartfonlarni-simsiz-quvvatlantiruvchi-birinchi-monitorini-taqdim-etdi/"}
{"content": "13—15-oktabr kunlari Navoiy shahrida Yevropa kinosi kunlari o‘tkazildi. Bu haqda “Nuz.uz” xabar bermoqda.\n\nFestival “O‘zbekkino” milliy agentligi, “Navoiykino” hududiy bo‘linmasi va Yevroittifoq delegatsiyasi hamkorligida tashkil etildi.\nFilmlar namoyishi shahar markazidagi Yoshlar markazida bo‘lib o‘tdi.\nKinofestivalda Fransiya, Finlyandiya, Shveysariya, Germaniya va Buyuk Britaniya kinoijodkorlari tomonidan suratga olingan oltita film taqdim etildi.", "category": "Madaniyat", "title": "Navoiyda ilk marta Yevropa kinosi kunlari festivali o‘tkazildi", "date": "10/16/2017", "url": "https://daryo.uz/2017/10/16/navoiyda-ilk-marta-yevropa-kinosi-kunlari-festivali-otkazildi/"}
{"content": "Rus tilida chop etilgan “Garri Potter va la’natlangan bola” kitobi bir hafta davomida 300 mingdan ortiq nusxada sotildi. Bu haqda “Azbuka-Attikus” nashriyoti matbuot xizmati ma’lum qildi, deya xabar beradi “TASS”. \n\n“Garri Potter haqidagi sakkizinchi kitobga talab shu qadar yuqori bo‘ldiki, birinchi haftaning o‘zida dastlabki adad 307 ming nusxaga yetdi. Aslida boshlang‘ich adad 150 ming atrofida bo‘lishi rejalashtirilgandi”, — deya ta’kidladi nashriyot vakillari. \nKitob yozuvchi va ssenariynavis Jek Torn hamda rejissor Jon Tiffani tomonidan saga muallifi Joan Rouling ishtirokida yaratilgan ikki qismdan iborat pyesa bo‘lib, undagi voqealar yettinchi kitob — “Garri Potter va o‘lim tuhfalari”dan 19 yil o‘tib sodir bo‘ladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Rossiyada Garri Potter haqidagi sakkizinchi kitob bir hafta davomida 300 mingdan ortiq nusxada sotildi", "date": "12/15/2016", "url": "https://daryo.uz/2016/12/15/rossiyada-garri-potter-haqidagi-sakkizinchi-kitob-bir-hafta-davomida-300-mingdan-ortiq-nusxada-sotildi/"}
{"content": "Xalqaro futbol assotsiatsiyalari federatsiyasi (FIFA) prezidenti vazifasini bajaruvchi Yozef Blatter Yevroparlament a’zolari taklifiga binoan zudlik bilan iste’foga chiqishni rad etdi, deb xabar qiladi Associated Press.\n\n“FIFA Yevroparlamentning rezolyutsiyasidan ajablandi. Blatter o‘z lavozimini navbatdan tashqari kongressda bo‘shatib berishini ma’lum qilib bo‘lgan”, — dedi federatsiya vakili.\nFIFAning yangi prezidentini saylash uchun o‘tkaziladigan navbatdan tashqari kongress sanasi 20-iyulda e’lon qilinadi.\n11-iyun, payshanba kuni Yevroparlament tomonidan qabul qilingan rezolyutsiya FIFA rahbari vazifasini vaqtincha bajaruvchini tayinlash taklifi hamda 2018 va 2022-yillardagi jahon chempionatlarini o‘tkazish uchun arizalar bo‘yicha tergov o‘tkazishga chaqiriqni o‘z ichiga olgandi.", "category": "Sport", "title": "Blatter Yevroparlament taklifiga binoan iste’foga chiqishni istamadi", "date": "06/12/2015", "url": "https://daryo.uz/2015/06/12/blatter-yevroparlament-taklifiga-binoan-istefoga-chiqishni-istamadi/"}
{"content": "Qozondagi o‘zbeklar iltimosi bilan 19-avgust kuni mamlakatdagi “Stolichniy” (“Poytaxt”) avtovokzali Qozon — Toshkent yo‘nalishida avtobus qatnovini yo‘lga qo‘yadi. Bu haqda avtovokzalning yo‘lovchilarni eltish xizmati ma’lumotiga tayanib, “Tatar-inform” xabar bermoqda.\n\nQozondan Toshkentgacha bo‘lgan 2,5 ming kilometrdan ziyod masofa avtobusda 50 soat-u 20 daqiqada bosib o‘tiladi.\nYo‘nalish Aralsk, Qizilo‘rda, Turkiston, Shimkent shaharlaridan o‘tadi.\nAvtobus har seshanba soat 19:00 da Qozondan yo‘lga chiqadi.", "category": "Mahalliy", "title": "Qozon — Toshkent yo‘nalishida avtobuslar qatnovi yo‘lga qo‘yiladi", "date": "08/14/2014", "url": "https://daryo.uz/2014/08/14/qozon-toshkent-yonalishida-avtobuslar-qatnovi-ishga-tushadi/"}
{"content": "Singapore Airlines aviakompaniyasi Singapurdan Nyu-Yorkka tarixdagi eng uzoq qo‘nmay uchadigan aviareysni ishga tushirdi, deb yozadi “News.ru”. U qariyb 19 soat davom etadi.\n\nBu vaqt ichida layner 16,7 ming km masofani bosib o‘tadi. Samolyot 11-oktabr, payshanba kuni havoga ko‘tarilgan.\nAirbus A350-900 ULR 161 yo‘lovchini tashishga mo‘ljallangan. Bortda 15 nafar ekipaj a’zosi va ikki uchuvchi bor. Ularning har biri parvoz chog‘ida sakkiz soatdan dam olish imkoniyatiga ega. Yo‘lovchilar ixtiyoriga 1200 soatlik audio va video materiallar taqdim etilgan. Menyudan esa bir nechta taomlar o‘rin olgan.", "category": "Dunyo", "title": "Singapurdan Nyu-Yorkka tarixdagi eng uzoq qo‘nmay uchadigan aviareys ishga tushirildi", "date": "10/12/2018", "url": "https://daryo.uz/2018/10/12/singapurdan-nyu-yorkka-tarixdagi-eng-uzoq-qonmay-uchadigan-aviareys-ishga-tushirildi/"}
{"content": "Facebook xodimlari fotosuratni ijtimoiy tarmoqda chop qilishdan oldin rasmdagi odamlarning mast yoki tetik ekanligini aniqlovchi dastur ustida ishlamoqda. Bu haqda kompaniyaning sun’iy aql laboratoriyasi rahbari Yan Lekan ma’lum qildi, deb xabar bermoqda “Korrespondent.net”.\n\nYangi funksiya ishga tushirilgach, foydalanuvchi fotosurat chop etilishidan oldin hamkasblari, do‘stlari va ota-onasi ko‘ra oladigan ma’lumotni oshkor qilishni xohlashi yoki xohlamasligini tasdiqlashi kerak bo‘ladi.\nKelajakda bu dasturdan foydalanuvchining fotosurati boshqa odamlar tomonidan uning ruxsatisiz chop etilishini nazorat qilish uchun ham foydalanish maqsad qilingan.", "category": "Texnologiyalar", "title": "Facebook’da mast holatda surat joylashtirishga yo‘l qo‘ymaydigan funksiya paydo bo‘ladi", "date": "12/12/2014", "url": "https://daryo.uz/2014/12/12/facebookda-mast-holatda-surat-joylashtirishga-yol-qoymaydigan-funksiya-paydo-boladi/"}
{"content": "Turkiya harbiy-havo kuchlarining sobiq bosh qo‘mondoni Oqin O‘zturk amalga oshmay qolgan harbiy to‘ntarishni tashkillashtirganini tan oldi. Bu haqda Anadolu agentligi xabar bermoqda.\n\nBu haqda O‘zturk prokurorga bergan ko‘rsatmalarida aytib o‘tdi.\nShu paytga qadar Turkiyada to‘ntarishga aloqadorlikda gumonlangan 112 general va admiral qo‘lga olindi, ulardan 50 nafari izolyatorga tashlandi, qolganlari tergov qilinmoqda.", "category": "Dunyo", "title": "Turkiya harbiy-havo kuchlarining sobiq rahbari to‘ntarishni tashkil etganini tan oldi", "date": "07/18/2016", "url": "https://daryo.uz/2016/07/18/turkiya-harbiy-havo-kuchlarining-sobiq-rahbari-tontarishni-tashkil-etganini-tan-oldi/"}
{"content": "Rossiyalik tennischi Mariya Sharapova 2016-yilning 1-yanvaridan taqiqlangan preparatlar ro‘yxatiga kiritilgan meldoniy haqida 2015-yilning dekabr oyida kamida beshta xabarnoma olgan. Bu haqda The Times’ga tayanib, “TASS” xabar bermoqda.\n\n7-mart, dushanba kuni Los-Anjelesdagi maxsus matbuot anjumani chog‘ida Mariya Sharapova 2016-yilgi Avstraliya ochiq chempionatidan undan olingan namunalarda man etilgan dori — meldoniy topilganini tan oldi.\nNashrning qayd qilishicha, Butunjahon antidoping agentligi (WADA) meldoniyni taqiqlangan preparatlar ro‘yxatiga kiritilishi haqida sportchilarga 2015-yilning sentabr oyidan boshlab xabarnoma bera boshlagan. Shuningdek, Mariya Sharapova bu haqda xotin-qizlar tennis uyushmasi (WTA) hamda Xalqaro tennis federatsiyasi (ITF) tomonidan xabardor etilgan.\nXalqaro tennis federatsiyasi (ITF) Sharapovaning 2016-yil, 26-yanvarda topshirgan doping-testi ijobiy chiqqanini ma’lum qilgandi. 2-mart kuni esa unga taqiqlangan preparat qabul qilinganlikda ayblov qo‘yilgan. Uning ishi borasida qaror e’lon qilinguniga qadar rossiyalik tennischi barcha WTA turnirlaridan diskvalifikatsiya qilindi. Ushbu diskvalifikatsiya 2016-yilning 12-martidan kuchga kiradi.\nMariya Sharapovaning ishi bo‘yicha dastlabki eshituvlar joriy yilning 23-mart kuni bo‘lib o‘tadi.\nMavzuga oid:", "category": "Sport", "title": "OAV: Sharapova 2015-yilning dekabr oyida meldoniy taqiqlangani haqida kamida beshta xabarnoma olgan", "date": "03/09/2016", "url": "https://daryo.uz/2016/03/09/oav-sharapova-2015-yilning-dekabr-oyida-meldroniy-taqiqlangani-haqida-kamida-beshta-xabarnoma-olgan/"}
{"content": "Xavfsiz turizmni ta’minlash boshqarmasi xodimlari Fransiya fuqarosining yo‘qolgan pasportini topib berdi. Bu haqda “Daryo”ga Xorazm viloyati turizmni rivojlantirish departamenti matbuot xizmati xabar berdi.\n\nXorazm viloyati IIB Xavfsiz turizmni ta’minlash boshqarmasiga xodim Ozoda Ibrohimova TIF Milliy bank Urganch bo‘limi Xiva filialiga qarashli valyuta ayriboshlash shoxobchasida pasport unutib qoldirilgani haqida xabar bergan.\nPasport Fransiya fuqarosi 1975-yil 3-iyunda tug‘ilgan Gayraud Julien Jeromega tegishli bo‘lgan. Pasportning egasini topish uchun Xorazm viloyati IIB Xavfsiz turizmni ta’minlash boshqarmasi xodimlari “Ichan-Qal’a” davlat muzeyi qo‘riqxonasi hududi bo‘ylab surishtiruv o‘tkazgan. Pasport egasi “Bibimaryam” oilaviy mehmon-uyida vaqtincha yashab turgani aniqlangan. Sayyoh Visa plastik kartasidan pul yechib olishda valyuta ayriboshlash shoxobchasiga kirgan, pasportni sumkasidan olgan va unutib qoldirgani ma’lum bo‘lgan.", "category": "Mahalliy", "title": "Xavfsiz turizm xodimlari Xivada fransiyalik sayyohning yo‘qolgan pasportini topib berdi", "date": "09/25/2019", "url": "https://daryo.uz/2019/09/25/xavfsiz-turizm-xodimlari-xivada-fransiyalik-sayyohning-yoqolgan-pasportini-topib-berdi/"}
{"content": "Aktyor Javohir Zokirov Rossiya loyihasi bo‘lgan “Oltin O‘rda” tarixiy serialida munajjim rolini ijro etmoqda, deb yozadi MyDay.\n\nSerial 2017-yilda ekranlarga chiqishi kutilmoqda.\n\nSerial XIII asrning so‘nggi davrlari haqida bo‘lib, unda buyuk knyaz Yaroslav tarqoq rus knyazliklarini birlashtirish yo‘lidagi urinishlari haqida hikoya qilinadi.", "category": "Madaniyat", "title": "Aktyor Javohir Zokirov Rossiyaning “Oltin O‘rda” serialida munajjim rolini ijro etmoqda", "date": "09/30/2016", "url": "https://daryo.uz/2016/09/30/aktyor-javohir-zokirov-tarixiy-serialda-munajjim-rolini-ijro-etmoqda/"}
{"content": "Dunyoning eng innovatsion kompaniyalari reytingi MIT Technology Review’ni ilk bor birinchilikni grafik tezlashtirgich, protsessor hamda chipset ishlab chiqaruvchi Amerikaning NVIDIA kompaniyasi egalladi, deb xabar berdi “Kommersant”.\n\nNVIDIA reytingdan 2015-yildan beri joy olib keladi, joriy yilda esa u birdaniga 11 pog‘ona ko‘tarilib birinchilikni egalladi. MIT Technology’ning ta’kidlashicha, o‘tgan moliyaviy chorak davomida kompaniyaning ma’lumotlarni qayta ishlash markazi hamda avtomobil biznesidagi daromadi 186 foizga (mos ravishda 24 foizga) ortgan. Shuningdek, kompaniya 3 milliard dollarni yettinchi avlod yangi grafik chipini yaratishga sarfladi.\nReytingda ikkinchi pog‘onani SpaceX kompaniyasi egalladi. Uchlikka joriy yilda ikkita pog‘ona pastlagan Amazon kompaniyasi yakun yasadi.\nReytingdan to‘rtinchi o‘rinni Alsgeymer, Parkinson va yana sakkizta kasalliklarning xavfi borasidagi genetik hisobotini sotishga ruxsat bergan 23andMe xususiy biotexnik kompaniyasi egalladi. Ro‘yxatning o‘rtasidan inson aqliga taqlid va tezroq o‘rganishni ta’minlovchi tizimning yangi imkoniyatlarini ishlab chiqarish bilan shug‘ullanayotgan Alphabet kompaniyasi joy oldi.\nDunyoning eng qimmat korparatsiyasi Apple 16-o‘rinni band etdi. Kompaniya HomePad yordamida Amazon’ga yetib olishga harakat qilmoqda. Facebook esa 23-o‘rinni, Microsoft 27-o‘rinni, Tesla 31-o‘rinni egalladi.\nAdidas firmasi birinchi bor reytingga kirib, 38-pog‘onadan joy oldi.", "category": "Texnologiyalar", "title": "Dunyoning eng innovatsion kompaniyalari reytingida birinchilikni NVIDIA qo‘lga kiritdi", "date": "06/29/2017", "url": "https://daryo.uz/2017/06/29/dunyoning-eng-innovatsion-kompaniyalari-reytingida-birinchilikni-nvidia-qolga-kiritdi/"}
{"content": "Bugungi kunda mamlakatimizda chet tillarini o‘rganish dolzarb masalalardan biri bo‘lib bormoqda. Ko‘plab yoshlarimiz katta e’tiborini ingliz tilini o‘rganishga bel bog‘lagan. Shu o‘rinda yuzlab o‘quv markazlari va repetitorlik xizmatlari ingliz tili o‘quv kurslarini taklif qilmoqda.\n\nPoytaxtimizning Yunusobod tumanida joylashgan Time Education o‘quv markazi ingliz tilini o‘rganishning oson yo‘lini kashf qilgan holda, yoshlarni mazkur o‘quv kurslariga taklif etmoqda.\nTime Education o‘quv markazi General English (Umumiy ingliz tili) va IELTS o‘rgatish bo‘yicha O‘zbekistondagi yetakchi o‘quv markazlaridan biridir.\nTime Education 4 yildan ortiq muvaffaqqiyatli faoliyat olib borayotganligi bilan bir qatorda o‘ta tajribali va qattiqqo‘l o‘qituvchilar jamoasining shakllanganligi bilan shov-shuvlarga sabab bo‘lmoqda.\nIELTS o‘zi nima va u Sizga nimalar beradi?\n\nIELTS (International English Language Testing System) – xalqaro ingliz tili imtihoni tizimi. IELTS – bu xorijda yoki O‘zbekistondagi Xalaqaro oliy ta’lim muassasalarida ta’lim olmoqchi, immigratsiya qilmoqchi, muntazam yashamoqchi yoki amaliyot oʻtmoqchi boʻlgan kishilar uchun test sinovidir.\nUshbu General English va IELTS – o‘quv sistemalari kompleksi o‘tgan 2016-yilda o‘zini oqlagan holda quyidagi natijalarni ko‘rsatgan:\nTime Education statistikasiga ko‘ra, mazkur o‘quv sistemasi tinglovchilarining 80 foizi Ingliz tilini IELTS sertifikati olish uchun o‘rganadi. Shulardan 85 fozini Xalqaro oliy ta’lim muassasasilariga kirish uchun o‘rganadiganlar tashkil qiladi. General English va IELTS sistemalarining har ikkalasini tugallaganlarning 95 foizi ko‘zlangan natijaga erishadi.\nTime Education ingliz tili maktabining General English va IELTS sistemalarini bitirganlar quyidagi natijalarga erishgan:\nTime Education ingliz tili maktabini bitirganlar quyidagilarga ega bo‘lgan:\nAgar sizda ham shunday natijalarga erishish maqsadi bo‘lsa Time Education’ga tashrif buyuring.\nSiz nega aynan Time Education o‘quv markazini tanlashingiz kerak?\nShu o‘rinda mazkur kursni olib boruvchi o‘qituvchi bilan ham tanishtirib o‘tishni joiz deb bildik:\n\nSadriddinov Qahramon Paxriddinovich\nShuningdek Time Education ingliz tili maktabida tahsil olgan o‘quvchilar quyidagi Xalqaro oliy ta’lim muassasalarining Toshkentdagi filiallariga o‘qishga kirishlari mumkin:\nBundan tashqari Time Education o‘quv markazi bir necha yillardan buyon abituriyentlarni O‘zbekistondagi barcha oliy ta’lim muassasalariga quyidagi fanlardan ham sifatli tayyorlab kelmoqda:\nCEFR nima?\nCEFR(Common European Framework of Reference for Languages – umumiy Yevropa til ko‘nikmasi qolipi) – xalqaro chet tilini bilish darajasini tekshirish imtihoni.\nCEFR Sizga nima beradi?\n2017—2018-o‘quv yilidan boshlab CEFR’ning B1 darajasiga ega abituriyentlar chet tilidan test topshirmagan holda maksimal ballni qo‘lga kiritishlari mumkin.\nAsos: O‘zbekiston Respublikasi Vazirlar Mahkamasining 2017-yil 11-avgustdagi 610-sonli “Ta’lim muassasalarida chet tillarini o‘qitishning sifatini yanada takomillashtirish chora-tadbirlari to‘g‘risida”gi Qarori.\nViloyatlardan tashrif  buyuruvchi abituriyentlar turar joy bilan ta’minlanadi.\nTime Education o‘quv markazingizga hoziroq qo‘ng‘iroq qiling:\nTo‘lovlar istalgan uslubda.\nReklama huquqi asosida. ", "category": "Mahalliy", "title": "O‘zbekistonda Ingliz tilini o‘rganishning oson yo‘li topildi", "date": "10/16/2017", "url": "https://daryo.uz/2017/10/16/ozbekistonda-ingliz-tilini-organishning-oson-yoli-topildi/"}
{"content": "Bugun — 25-fevral kuni Angliya va Ispaniya chempionatlarida tur o‘yinlari bo‘lib o‘tadi. Tumanli Albionda 26-tur bellashuvlari start olsa, La ligada 24-tur davom etadi. Ispaniyada turning bitta o‘yini kecha o‘tkazilgandi.\nUzReport telekanali bugun 2 ta bellashuvni jonli efirda ko‘rsatadi. 20:00 dan e’tiboran “Chelsi” — “Suonsi” o‘yini translyatsiya qilinsa, “Vest Hem”ning “Uotford” maydonidagi to‘qnashuvi Londondagi bellashuv nihoyasiga yetishi bilan boshlanadi.\nAngliya Premyer-ligasi\n 26-tur\n 25-fevral, shanba\n“Vest Bromvich” — “Bornmut” — 20:00\n“Kristal Pelas” — “Midlsbro” — 20:00\n“Xall Siti” — “Byornli” — 20:00\n“Chelsi” — “Suonsi” — 20:00\n“Everton” — “Sanderlend” — 20:00\n“Uotford” — “Vest Hem” — 22:30\nUzReport bugun La ligaga e’tiborini qaratmaydi. Markaziy o‘yinlar 26-fevral — yakshanba sanasida bo‘lib o‘tishi sababli, barcha e’tibor shu kunga tushirilgan.\nIspaniya La ligasi\n 24-tur\n 24-fevral, juma\nGol: Xabi Priyeto, 74 (0:1).\n25-fevral, shanba\n“Alaves” — “Valensiya” — 17:00\n“Betis” — “Sevilya” — 20:15\n“Leganes” — “Deportivo” — 22:30\n“Eybar” — “Malaga” — 00:45", "category": "Sport", "title": "Uik-end. 25-fevral kuni Angliya va Ispaniyada bo‘lib o‘tadigan o‘yinlar anonsi hamda UzReport tanlovi", "date": "02/25/2017", "url": "https://daryo.uz/2017/02/25/uik-end-25-fevral-kuni-angliya-va-ispaniyada-bolib-otadigan-oyinlar-anonsi-hamda-uzreport-tanlovi/"}
{"content": "O‘zbekistonning birinchi raqamli tennischisi Denis Istomin Shvetsiyaning Bastad shahrida davom etayotgan turnirdagi ishtirokini yakunladi, deb xabar qiladi “Olamsport.com”.\n\n24-iyul kuni o‘tkazilgan yakkalik bahsining chorak final uchrashuvida fransiyalik Benua Perga qarshi kortga chiqqan Denis raqibiga 4:6, 2:6 hisobida imkoniyatni boy berib qo‘ydi.\nTurnirning mukofot jamg‘armasi 439 405 yevroni tashkil etadi. Taqqoslash uchun, Istomin dunyo reytingida 73, Per esa 62-o‘rinni egallab turibdi. Istomin ilk davrada argentinalik Diyego Shvarsmanni 6:3, 6:4, ikkinchi davrada esa ispaniyalik Nikolas Almagroni 6:3, 6:3 hisobida mag‘lub etgandi.", "category": "Sport", "title": "Denis Istomin Bastaddagi turnirning chorak finalida mag‘lub bo‘ldi", "date": "07/25/2015", "url": "https://daryo.uz/2015/07/25/denis-istomin-bastaddagi-turnirning-chorak-finalida-maglub-boldi/"}
{"content": "Oliy Majlis palatalarining qo‘shma majlisida Abdulla Aripov O‘zbekiston Respublikasi bosh vaziri etib tasdiqlandi. Bu haqda UzDaily xabar bermoqda.\n\nOliy Majlis Qonunchilik palatasi va Senati 14-dekabr, chorshanba kuni qo‘shma majlis o‘tkazdi. Unda saylangan prezident Shavkat Mirziyoyev qasamyod keltirdi va lavozimiga kirishdi.\nMajlisda, shuningdek, mamlakatning yangi bosh vazirini tayinlash to‘g‘risidagi masala ham ko‘rib chiqildi.\nO‘zbekiston Respublikasi Prezidenti Shavkat Mirziyoyev parlament ko‘rib chiqishi uchun hozirda bosh vazir o‘rinbosari lavozimida ishlab kelayotgan Abdulla Aripov nomzodini taqdim etdi.\nAbdulla Aripov deputatlar va senatorlarga hukumatning yaqin muddat hamda istiqboldagi harakat dasturini taqdim etdi.\nQonunchilik palatasi deputatlari va Senat a’zolari Abdulla Aripov nomzodini tasdiqladi.\nEslatib o‘tamiz, 12-dekabr kuni Tadbirkorlar va ishbilarmonlar harakati — O‘zbekiston Liberal-demokratik partiyasi Siyosiy Kengashi bosh vazir lavozimiga Abdulla Aripov nomzodini taqdim etgandi.\nKonstitutsiyaga binoan, O‘zbekiston bosh vaziri nomzodi Qonunchilik palatasiga saylovda eng ko‘p deputatlik o‘rinlarini olgan siyosiy partiya tomonidan O‘zbekiston Prezidentiga ko‘rib chiqish uchun taqdim etiladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "Abdulla Aripov O‘zbekiston Respublikasi bosh vaziri etib tasdiqlandi", "date": "12/14/2016", "url": "https://daryo.uz/2016/12/14/%d0%b0bdulla-aripov-ozbekiston-respublikasi-bosh-vaziri-etib-tasdiqlandi/"}
{"content": "Toshkent viloyatining Oqqo‘rg‘on tumanida uch bolani o‘ldirishga gumondor shaxs ushlandi. Bu haqda O‘zA xabar bermoqda.\n\nBir muddat oldin internet tarmoqlarida uch nafar voyaga yetmagan shaxsning umriga zomin bo‘lgan manyak xaqida xabarlar tarqalgan edi. Bu masalaga oydinlik kiritish maqsadida O‘zA muxbiri Bosh prokuraturaga murojaat qildi.\nHaqiqatan ham Toshkent viloyati Oqqo‘rg‘on tumanida uch nafar voyaga yetmagan shaxsni qasddan o‘ldirish jinoyati sodir etilgani aniqlandi. Bu qilmishni sodir etgan Otaboyev Zohid Sunnatillayevichga nisbatan qo‘zg‘atilgan jinoyat ishi yuzasidan tergov harakatlari Bosh prokuraturaning O‘ta og‘ir jinoyatlarni tergov qilish boshqarmasi tomonidan olib borilmoqda.\nGulnoza Rahimova\nBosh prokuraturaning Jamoatchilik bilan aloqalar va huquqiy axborot bo‘limi boshlig‘i\nTergovda aniqlanishicha, Oqqo‘rg‘on tumanining Xonobod mahalla fuqarolar yig‘inida yashagan Z. Otaboyev 2003-yilda tug‘ilgan Sh.M., 2005-yilda tug‘ilgan Yo.U., 2014-yilda tug‘ilgan O.S ni qasddan o‘ldirib, ularning murdasini o‘z hovlisiga ko‘mib qo‘ygan.\nBu voyaga yetmagan shaxslar turli yillarda bedarak yo‘qolgan bo‘lgan.\nZ. Otaboyev ayblanuvchi tariqasida ishda ishtirok etishga jalb qilinib, qamoqqa olingan. Hozirda zarur tezkor tergov harakatlari davom ettirilmoqda.", "category": "Mahalliy", "title": "Toshkent viloyatida uch bolani o‘ldirishda gumondor shaxs ushlandi", "date": "02/09/2018", "url": "https://daryo.uz/2018/02/09/toshkent-viloyatida-uch-bolani-oldirishga-gumondor-shaxs-ushlandi/"}
{"content": "JCh-2014 saralashining pley-off bosqichida Iordaniya bilan bo‘lgan o‘yindagi mag‘lubiyatdan so‘ng, O‘zbekiston milliy terma jamoasi bosh murabbiyi Mirjalol Qosimov o‘z xohishi bilan iste’foga chiqishni so‘ragani haqida avval xabar bergan edik.\nUff.uz xabar berishicha, O‘zbekiston Futbol Federatsiyasi prezidenti Mirabror Usmonov Qosimovning iste’fosini qabul qilmaganini bildirdi. Bu haqda “Bunyodkor” klubi matbuot ximati xodimi Abror Imomxo‘jayev o‘zining Twitter’dagi sahifasida yozib qoldirgan.\n\nUnda Usmonov Qosimovni avvaldan belgilangan strategiya – milliy terma jamoa asosini Jahon chempionatida toblangan iqtidorli yoshlar bilan to‘ldirib borish vazifasini davom ettirishga chaqirdi.", "category": "Sport", "title": "Qosimovning arizasiga imzo qo‘yilmadi", "date": "09/17/2013", "url": "https://daryo.uz/2013/09/17/qosimovning-arizasiga-imzo-qoyilmadi/"}
{"content": "Afg‘oniston hukumati AQSh harbiy xizmatchilari tomonidan o‘zining eng qudratli aviabombasi — GBU-43/B Massive Ordnance Air Blast’ni qo‘llash natijasida IShID terrorchilik guruhining 36 nafar jangarisini yo‘q qildi. Bu haqda Reuters agentligi xabar berdi, deb yozadi “Gazeta.ru”.\n\nKuni kecha, 13-aprel kuni CNN telekanali AQSh Afg‘onistonga MS-130 samolyotidan “barcha bombalarning onasi” tashlanganligini ma’lum qilgan edi. Bunda IShID jangarilarining tunneli nishonga olingan.\nO‘z navbatida, Amerika maxsus xizmati sobiq xodimi Edvard Snouden bomba tashlangan tunnelni qurishni AQSh moliyalashtirganligini ma’lum qilgan edi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "“Barcha bombalarning onasi” Afg‘onistonda IShIDning 36 nafar jangarisini yo‘q qildi", "date": "04/14/2017", "url": "https://daryo.uz/2017/04/14/barcha-bombalarning-onasi-afgonistonda-ishidning-36-nafar-jangarisini-yoq-qildi/"}
{"content": "Fransiyaning NowhereElse resursi Samsung Galaxy Note 7 flagmanining “jonli” fotosuratlarini e’lon qildi. Suratlarni Twitter’dagi @OnLeaks akkaunti sohibi, taniqli insayder Stiv Xemmerstoffer taqdim etdi, deb xabar beradi “Hi-Tech.Mail.ru”.\n\nYangi smartfon chetlari Samsung Galaxy S7 edge’dagi kabi qayrilgan bo‘ladi. Displey ustida joylashgan datchiklar yorug‘lik sensori va ko‘z rangdor pardasi skaneri ekanligi aytilmoqda.\n\n\nGadjet press-fotoda taqdim etilgan smartfondan biroz farqlanadi, frontal paneli ham ilgari taqdim etilgan uskunanikidan farqlanadi. Ammo, umuman olganda, uning dizayni Samsung Galaxy Note 5 va S7 ni takrorlaydi.\n\nUskunaning Super AMOLED-ekrani o‘lchami — 2K. Smartfon ikki versiyada chiqariladi: 2,3 GGs chastotali Snapdragon 821 protsessoriga ega hamda 2,6–2,7 GGs chastotali Exynos 8 Octa 8893 protsessoriga ega versiyalar.\nOperativ xotira hajmi 6 GB bo‘lib, u 10 nanometrli LPDDR4 modulida joylashadi. Doimiy xotiraning minimal hajmi — 64 GB, shuningdek, 128 va 256 GB li hamda microSD kartalariga uchun slotlarga ega versiyalar chiqariladi.\nAsosiy kamera o‘lchami — 12 Mp, frontal kamera — 5 Mp, akkumulyator sig‘imi — 3600 mA/soat. Uskuna Android 6.0 dasturiy ta’minotining yangilangan New Grace UX ko‘rinishida ishlaydi. Shuningdek, suvdan himoya qilingan korpusdagi smartfon USB Type-C portiga, S-Pen “aqlli” qalamiga ega bo‘lishi, Samsung Pay’ni qo‘llab-quvvatlashi mumkin.", "category": "Texnologiyalar", "title": "Yangi Samsung Galaxy Note 7 ning navbatdagi “jonli” fotosuratlari e’lon qilindi", "date": "07/12/2016", "url": "https://daryo.uz/2016/07/12/yangi-samsung-galaxy-note-7-ning-navbatdagi-jonli-fotosuratlari-elon-qilindi/"}
{"content": "Futbol bo‘yicha O‘zbekiston Oliy Ligasining 29-turini Toshkentning “Bunyodkor” klubi durang bilan yakunladi va chempionlikni poytaxtning boshqa bir klubi “Lokomotiv”ga topshirdi.\n\n“Lokomotiv” futbolchilari 29-turni “Bunyodkor”dan bir kun keyin o‘tkazishi kerak edi. Shu boisdan klub futbolchilari “Bunyodkor”ning “Navbahor”ga qarshi bellashuvini bazada tomosha qildi va hakamning yakuniy hushtagi chalinganidan keyin bayramni boshlab yubordi.\nLoko chempion 2016!!!!\nВидео опубликовано FC Lokomotiv Tashkent (@pfc.lokomotiv) Ноя 17 2016 в 5:06 PST\nУраааааааа!!!!!!\nВидео опубликовано FC Lokomotiv Tashkent (@pfc.lokomotiv) Ноя 17 2016 в 5:15 PST\n\n", "category": "Sport", "title": "“Bunyodkor”ning qoqilishini tomosha qila turib, birinchi chempionlikni nishonlagan “Lokomotiv” futbolchilari (video)", "date": "11/18/2016", "url": "https://daryo.uz/2016/11/18/bunyodkorning-qoqilishini-tomosha-qila-turib-birinchi-chempionlikni-nishonlagan-lokomotiv-futbolchilari-video/"}
{"content": "Antuan Grizmanni 120 million yevroga sotib olgan “Barselona” so‘nggi 10 yil ichida futbolchilar transferi uchun 1 milliard yevrodan ortiq mablag‘ sarflagan ilk klubga aylandi.\nLa Masiya deb nomlanadigan dunyoga mashhur akademiyasidan Messi, Xavi, Valdes, Puyol, Inyesta va Pike kabi futbolchilarni yetishtirib chiqargan “Barselona”ning transferlar uchun kosmik pullarni sarflashi kishini hayratga solishi tabiiy, albatta.\nAmmo ko‘p narsa o‘zgarmoqda. Kataloniyaliklar “Manchester Siti”, “Real” va PSJ kabi klublardan ortda qolmaslik uchun ham ko‘proq mablag‘ sarflashga majbur bo‘lmoqda. Shuning uchun bo‘lsa kerak, ayni damda futbol klublari tomonidan amalga oshirilgan eng qimmat 10 ta transferning uchtasi “Barselona”ga tegishli.\nQuyidagi “ko‘k-anorranglilar” tarixidagi eng qimmat 5 transferni ko‘rib chiqamiz:\n\n2018/19-yilgi mavsumdagi harakatlari sabab Frenki darhol kimsan “Barselona”dan taklif oldi va unga “labbay” deb javob berdi. Kataloniyaliklar 22 yoshli iqtidor uchun 67 million funtning bahridan o‘tdi.\nNiderlandiyalik futbolchi qoyilmaqom iqtidorga ega. “Barselona” rahbariyatini de Yongning hammasidan ham o‘yinni o‘qiy olishi va boshqara olish qobilyati o‘ziga qaratgani bejiz emas. Agar u yangi jamoasida ham o‘sishdan to‘xtamasa, albatta, “Kamp Nou”dagilarning yoqimtoyiga aylanadi.\n\nDunyoning eng kuchli hujumchilaridan biri Luis Suares 2014-yil 67 million funt evaziga “Liverpul”ni tark etib, “Barselona”ga o‘tgandi. U klubga kelgandan so‘ng ham faqat yuqori darajaga chiqishda davom etdi. Klubga kelishdan avval 4 oylik diskvalikatsiya uchraganiga qaramay, Suares juda tez moslashib ketishga erishdi. Bunga isbot sifatida uning Kataloniyadaigi ilk mavsumida 25 ta gol ura olganini ko‘rsatish mumkin.\nHozirda 32 yoshni qoralab qo‘ygan Luis “Barselona”dagi ikkinchi mavsumida 40 ta gol urdi va Ispaniya “Oltin butsa”si egasiga aylandi. Qayd etish joiz, 2009-yildan beri La Liga “Oltin butsa” faqat Leo Messi va Krishtianu Ronalduga nasib qilayotgan edi.\nLuis hozirga qadar “Barselona” uchun 247 ta o‘yin o‘tkazib, 177 ta gol urdi  va klub tarixidagi eng yaxshi to‘purarlarning kuchli beshligiga kirdi.\n\n222 million yevro evaziga Neymarni PSJga sotgan “Barselona” darhol braziliyalik futbolchiga o‘rinbosar topish kerak edi. Messi va Suaresga yangi partnyor sifatida esa “Borussiya Dortmund” a’zosi Usmon Dembele tanlandi. Kataloniyalik yosh fransuz uchun 97 million funtdan voz kechishiga to‘g‘ri keldi. Transfer haqiqatan ham katta tavakkalga asoslangan edi. Ammo klub rahbariyati Dembelega ishondi va hamon ishonishda davom etmoqda. Usmonning klubdagi sayohatlari esa jarohat va ichki qoidalarning buzilishi bilan boshlandi. Futbolchi bir necha marta mashg‘ulotlarga kechikib keldi. Shunday muammolarga qaramay hech kim Dembelening katta iqtidorga ega ekanligini inkor qila olmaydi. Ammo uning “Barselona”dagi kelajagi hamon so‘roq ostida. Boisi u hali klubda asosiy o‘yinchiga aylanishi ham boshqa klubga o‘tib ketishi ham mumkin.\n\nDeyarli ikki yil davom etgan “transfer seriali” baxtli yakun topdi. Antuan Grizmann Madrid klubini tark etib, “Barselona”ga o‘tdi. Kataloniya klubi JCh—2018 chempioni uchun “Atletiko M”ga 108 million funt to‘ladi. Dembeledan farqli o‘laroq Grizmanning ayni damdagi holatini ijobiy baholash mumkin. Sababi, Antuan 5 yil davomida “Atletiko Madrid” safida barqaror o‘yin namoyish etdi. U madridliklar bilan Yevropa Ligasi, UEFA Superkubogi kabi sovrinlarni qo‘lga kiritdi. Bundan tashqari 2 marta “Oltin to‘p”ga nomzod sifatida ko‘rsatildi. Ammo hamma ham uning “Kamp Nou”ga o‘tganidan mamnun emas. Negaki, Grizmann 2018-yil yozida “Barselona”ga o‘tishdan bosh tortib, ko‘plab muxlislarning g‘azabiga uchragandi. Endi esa uning klubga moslashib olishi uchun ma’lum vaqt talab etiladi.\n\n“Barselona” tarixidagi eng qimmat transfer 2018-yil amalga oshirilgan. Kataloniyaliklar Koutinyo uchun “Liverpul”ga 156 million funt to‘lagani aytiladi. Filippe bu orqali dunyo futboli tarixidagi eng qimmat uchinchi futbolchiga aylangan.\nBraziliyalik futbolchining transfer seriali ham uzoq davom etgan. Filippeni Kataloniyada Andres Inyestaning o‘rinbosari sifatida kutishayotgandi, axir. Va oxir-oqibat Koutinyo “Barselona”ga keldi. Ammo futbolchi uchun 2018/19-yilgi mavsum haqiqatda og‘ir va murakkab o‘tdi. U jamoa uchun 45 ta o‘yin o‘tkazib, 5 ta gol urdi, xolos. Muxlislar va klubdagilar ham undan bundan natijani kutishmgani rost. Uning klubga kelganiga 18 oydan oshdi va ko‘pchilik Filippening Kataloniyada uzoq qolib ketmasligiga ishonmoqda.\nInternet ma’lumotlari asosida Asror Abdunazarov tayyorladi.", "category": "Sport", "title": "“Barselona” tarixidagi eng qimmat 5 transfer haqida", "date": "07/26/2019", "url": "https://daryo.uz/2019/07/26/barselona-tarixidagi-eng-qimmat-5-transfer-haqida/"}
{"content": "Qozog‘iston prezidenti Nursulton Nazarboyev Osiyo mintaqasida xavfsizlik va taraqqiyotni qo‘llab-quvvatlovchi yangi tashkilot tuzishni taklif qildi. Bu haqda Kazakhstan Today xabar bermoqda.\n\n“O‘tgan yili Osiyoda hamkorlik, xavfsizlik va taraqqiyot tashkilotini tashkil etishni taklif qilgandim. O‘ylashimcha, bu loyihalar mazkur mintaqada barqarorlikning rivojlanishi uchun muhim ahamiyatga ega bo‘ladi va davlatlarimiz o‘rtasidagi aloqa yo‘llari butun bir ko‘prikka aylanadi”, — dedi Qozog‘iston prezidenti Nursulton Nazarboyev.\n“Biz Falastin va Isroil o‘rtasidagi nizo o‘zining tinch yechimini topishini istaymiz. Afg‘onistonning qayta tiklanishi ham tinch yo‘l bilan amalga oshirilishi kerak, deb hisoblayman, chunki biz bir mintaqada joylashganmiz”, — deya qayd etdi Qozog‘iston prezidenti.", "category": "Dunyo", "title": "Qozog‘iston prezidenti Osiyoda hamkorlik, xavfsizlik va taraqqiyot tashkilotini tashkil etishni taklif qildi", "date": "09/11/2015", "url": "https://daryo.uz/2015/09/11/qozogiston-prezidenti-osiyoda-hamkorlik-xavfsizlik-va-taraqqiyot-tashkilotini-tashkil-etishni-taklif-qildi/"}
{"content": "Gollivud aktrisasi Merilin Monro (1926—1962) AQShning 35-prezidenti Jon Kennedi (1917—1963)ning tug‘ilgan kuni tantanalarida kiyib qo‘shiq aytgan ko‘ylagi Los-Anjelesdagi auksionda 4,8 million dollarga sotildi, deb yozadi “TASS”.\n\nBunda gap fransiyalik dizayner Jan Lui buyurtma asosida tikkan, yaltiroq tangachalar bilan bezatilgan yarim shaffof ko‘ylak haqida bormoqda. Uni Monro Kennedining 45 yoshiga bag‘ishlab, 1962-yil 19-may kuni Nyu-Yorkning Medison-skver-garden zalida o‘tkazilgan tantanalarda kiygan edi. Aktrisa 15 ming kishilik auditoriya qarshisida “Happy Birthday to You” qo‘shig‘ini kuylagandi. Lotning dastlabki bahosi 3 million dollarni tashkil qildi.\nUch kun davom etadigan kioshdi savdosida aktrisaga tegishli boshqa kiyim-kechaklar va buyumlar ham sotuvga qo‘yilgan.", "category": "Madaniyat", "title": "Merilin Monroning ko‘ylagi kimoshdi savdosida 4,8 mln dollarga sotildi", "date": "11/18/2016", "url": "https://daryo.uz/2016/11/18/merilin-monroning-koylagi-kimoshdi-savdosida-48-mln-dollarga-sotildi/"}
{"content": "AQSh huquqni muhofaza qilish organlari Los-Anjeles aeroportiga o‘g‘irlangan o‘qlangan qurolni olib o‘tishga urinish holati bo‘yicha ikki kishini qo‘lga oldi. Ulardan biri amerikalik xip-xop ijrochisi, Coolio nomi bilan tanilgan Kichik Artis Leon Ayvidir. Bu haqda ABC kanali ma’lum qildi, deb yozadi “TASS”.\n\nKanalning ma’lum qilishicha, qurol 53 yoshli artistning sumkasidan topilgan. Musiqachi qurol topilgan sumka unga tegishli ekanini tasdiqlagan.\nCoolio’ni qamoqdan ozod etish uchun to‘lanishi kerak bo‘lgan garov puli summasi 37,3 ming dollarni tashkil etadi.\nCoolio Gangsta Paradise nomli albomi uchun 1996-yilda “Gremmi” mukofotiga loyiq deb topilgan edi.", "category": "Madaniyat", "title": "Los-Anjelesda reper Coolio o‘g‘irlangan qurolni saqlaganlik uchun hibsga olindi", "date": "09/18/2016", "url": "https://daryo.uz/2016/09/18/los-anjelesda-reper-coolio-ogirlangan-qurolni-saqlaganlik-uchun-hibsga-olindi/"}
{"content": "Amerika ma’muriyati Suriya prezidenti Bashar Asad 2021-yilga belgilangan kelgusi prezident saylovlariga qadar mamlakat hokimiyati tepasida qolishiga rozi bo‘lishga tayyor. Bu haqda The New Yorker Amerika va Yevropa siyosatchilari ma’lumotlariga tayanib xabar berdi, deb yozadi “Interfaks”.\n\nUshbu qaror “joydagi harbiy voqelikni va Suriya prezidentini qo‘llab-quvvatlovchi mamlakat ittifoqdoshlari — Rossiya, Eron va ‘Hizbulla’ harakati muvaffaqiyatlarini aks ettiradi”, deb yozadi nashr.\nAQSh Suriyadagi kampaniya uchun 2014-yildan buyon 14 milliard dollardan ziyod sarflagan bo‘lishiga qaramay, “hodisa joyidagi faktlar Amerika ma’muriyatini Asadning hokimiyat tepasida yana kamida bir yil qolishiga rozi bo‘lishga majbur qilmoqda”, — deyiladi maqolada.\n“Diplomatik planda Vashington bugungi kunda tinchlik jarayonida ustunlik qilayotgan kuchli uchlik — Rossiya, Eron va Turkiya tomonidan yakkalatib qo‘yilgan edi”, — deyiladi maqolada. Bundan, xususan, BMT rahbarligida Jenevada o‘tkazilgan Suriyaaro muzokaralar haqiqiy natijalarga olib bormayotgani, “BMT harakatlari o‘rni esa Rossiya rahbarligidagi uchlikning Ostonadagi tinchlik muzokaralari bilan bosilganligi” guvohlik bermoqda, deb yozadi maqola muallifi.", "category": "Dunyo", "title": "Amerika ma’muriyati Suriyada Asadning rejimini saqlab qolishga moyillik bildirmoqda", "date": "12/12/2017", "url": "https://daryo.uz/2017/12/12/amerika-mamuriyati-suriyada-asadning-rejimini-saqlab-qolishga-moyillik-bildirmoqda/"}
{"content": "Bugun — 8-oktabr kuni JCh—2018 chiptasi uchun kurash olib borayotgan yana 18 ta mamlakat saralashning 2-turi doirasida maydonga tushadi.\n\nQuyida o‘yinlar anonsi va ularning Toshkent vaqti bilan nechada boshlanishi ko‘rsatib o‘tilgan.\nOzarbayjon — Norvegiya (21:00)\nGermaniya — Chexiya (23:45)\nShimoliy Irlandiya — San-Marino (23:45)\n\nArmaniston — Ruminiya (21:00)\nChernogoriya — Qozog‘iston (21:00)\nPolsha — Daniya (23:45)\n\nAngliya — Malta (21:00)\nSloveniya — Slovakiya (23:45)\nShotlandiya — Litva (23:45)\n", "category": "Sport", "title": "JCh—2018. 8-oktabr kuni Germaniya va Angliya terma jamoalari maydonga tushadi", "date": "10/08/2016", "url": "https://daryo.uz/2016/10/08/jch-2018-8-oktabr-kuni-germaniya-va-angliya-terma-jamoalari-maydonga-tushadi/"}
{"content": "Xonanda Sevara Nazarxon 20-dekabr kuni “Istiqlol” san’at saroyida bo‘lib o‘tgan “E’tirof-2013” taqdirlash marosimida chiqish qilgani haqida avval xabar bergan edik.\n\n“Sayyod.Uz” “Tomoshabinlar xuddi stadiondagi futbol ishqibozlari kabi jonlanib ketdi”, — deya xabar bergan edi.\n\n“Kun” nashrining ma’lum qilishicha, tadbirdan Tvitterda onlayn tashkil qilgan @hamidov_, “Sevara Nazarxon sahnaga chiqqanda, butun zal oyoqqa turgani”ni yozgan. “Sevara Nazarxonning chiqishi ko‘pchilikni hayron qoldirdi. Avvaliga, shunchaki musiqa yangramoqda, deb o‘yladi ko‘pchilik. So‘ng hayqiriqlar boshlanib ketdi. Nazarxon boshqalardan farqli o‘laroq qo‘shiqni jonli ijro etib, bir og‘iz so‘z aytmay, sahnadan chiqib ketdi”, – deb yozadi @hamidov_.\n\n“Yil so‘ngida sensatsiya: Sevara o‘zbek sahnasiga qaytdi, unga yo‘l ochib berishdi”, — deyiladi sayt xabarida.\n\nBundan tashqari, shou-tadbirda Nasiba Abdullayeva, Mansur Toshmatov, Tohir Sodiqov, Rashid Holiqov kabi mashhur san’atkorlarning chiqishlari ham katta olqishlarga sazovor bo‘lgan.", "category": "Madaniyat", "title": "Sevara Nazarxonning o‘zbek sahnasiga qaytishi shov-shuvga sabab bo‘ldi", "date": "12/22/2013", "url": "https://daryo.uz/2013/12/22/sevara-nazarxonning-ozbek-sahnasiga-qaytishi-shov-shuvga-sabab-boldi/"}
{"content": "Hozirgina Janubiy Koreyaning Incheon shahrida davom etayotgan 17-Osiyo o‘yinlarining erkin kurash musobaqasi 74 kilogramm vazn toifasidagi final bahsi yakunlandi. Unda O‘zbekiston sharafini himoya qilgan Rashid Qurbonov oltin medal uchun bahsda eronlik Izzatullo Akbarizarinkolai bilan hisob-kitob qildi, deb xabar bermoqda “Olamsport”.\n\nBu yerda tajriba baribir o‘z so‘zini aytdi. Raqibidan besh yoshga kattaroq bo‘lgan Qurbonov 3:1 hisobida zafar quchib, O‘zbekiston terma jamoasiga beshinchi oltin medalni taqdim etdi.\nEslatib o‘tamiz, Rashid Qurbonov finalgacha bo‘lgan yo‘lda hindistonlik Yadav Panchamni 3:1, turkmanistonlik Ramazan Qambarovni 4:0, yaponiyalik kurashchi Daysuke Shimadani 3:1 hisobida mag‘lub etgan edi.", "category": "Sport", "title": "Erkin kurash musobaqasida Rashid Qurbonov Osiyo o‘yinlari chempioni bo‘ldi", "date": "09/29/2014", "url": "https://daryo.uz/2014/09/29/erkin-kurash-musobaqasida-rashid-qurbonov-osiyo-oyinlari-chempioni-boldi/"}
{"content": "O‘tgan yili xonanda Manzura ayollar va erkaklar liboslari do‘koni ochgandi. Ko‘p o‘tmay, aktrisa Zarina Nizomiddinova ham ayni shu yo‘lni tutdi, deb xabar beradi “Darakchi” gazetasi.\n\nXonanda Lola Yo‘ldosheva 2014-yil ayollar va bolalar liboslarini ishlab chiqaruvchi korxonaga asos soldi. Ammo boshida dong‘i chiqqanlarning “changi” ham ko‘rinmay qoldi, deyiladi nashrda.\nManzuraning do‘koni faoliyati ayni damda to‘xtagan. Lola ham internet orqali o‘z korxonasi haqida gapirmay qo‘ygan. Zarina Nizomiddinovaning do‘koni esa hozircha ishlab turibdi.", "category": "Madaniyat", "title": "O‘zbekiston san’atkorlarining do‘kon va korxonalari faoliyatini to‘xtatdi", "date": "01/29/2015", "url": "https://daryo.uz/2015/01/29/ozbekiston-sanatkorlarining-dokon-va-korxonalari-faoliyatini-toxtatdi/"}
{"content": "Hindistonning Batinda shahrida yashovchi Xarpreyet Devin so‘nggi 11 yil davomida avtomobilini faqat orqa harakat bilan boshqarib kelgan, deb xabar bermoqda “Motor.ru”.\n\nDevin o‘zining Fiat rusumli avtomobilini faqat orqa harakat uchun moslab olganini ma’lum qilgan. U uzatish qutisini butunlay o‘zgartirib, orqaga to‘rtta, oldinga esa bitta harakat darajasini hosil qilgan. Boshqa haydovchilarga uning kelayotganini bildirish uchun tez yordam mashinasi qo‘ng‘irog‘ini o‘rnatgan. Chiroqlar tizimini ham to‘liq almashtirgan. Rasmiylar unga hamma joyda orqaga harakatlanish imkonini beruvchi maxsus ruxsatnoma bergan.\nDevinning so‘zlariga ko‘ra, bu fikr unga mashinasidagi harakat uzatuv tizimi ishdan chiqib qolgan vaqtda kelgan. Voqea shahar tashqarisida sodir bo‘lgani tufayli avtomobilni ta’mirlash imkoni bo‘lmagan, shuning uchun u ustaxonagacha mashinasini orqa harakat bilan boshqarib borishga qaror qilgan.", "category": "Dunyo", "title": "Hindistonlik haydovchi 11 yildan buyon mashinasini orqaga harakatlantirib kelayotgani ma’lum bo‘ldi (video)", "date": "12/22/2014", "url": "https://daryo.uz/2014/12/22/hindistonlik-haydovchi-11-yildan-buyon-mashinasini-orqaga-harakatlantirib-kelayotgani-malum-boldi-video/"}
{"content": "Ona bo‘lganidan so‘ng yanada shijoat bilan ijod qilishdan charchamayotgan xonanda Ziyoda muxlislari uchun yangiliklar hozirlamoqda, deb xabar beradi Popcorn.uz.\n\nZiyoda Qobilova 2014-yil kuz oylarida o‘zining navbatdagi yakkaxon konsertini taqdim etadi. Konsert “Istiqlol” san’at saroyida ikki kun — 31-oktabr hamda 1-noyabr kunlari bo‘lib o‘tishi rejalashtirilgan.\nShuningdek, Ziyoda hozirda yangi tarona tayyorlagan bo‘lib uni tez kunda premyera qilishni mo‘ljallagan. “Parishon” deb nomlangan yangi kompozitsiyaning matni va g‘oyasi Bahodir Nizomovga tegishli. Musiqa hamda aranjirovka esa Umid Obidov tomonidan yaratilgan. Popcorn.uz’ning yozishicha, yangi tarona sokin yo‘nalishda emas, biroq uni raqsbop qo‘shiq ham deb bo‘lmaydi.", "category": "Madaniyat", "title": "Xonanda Ziyoda kuzda konsert beradi", "date": "05/19/2014", "url": "https://daryo.uz/2014/05/19/xonanda-ziyoda-kuzda-konsert-beradi/"}
{"content": "Ukraina Futbol Federatsiyasi Tartib-intizom qo‘mitasi rahbari Denis Maniv o‘zini miltiqdan otib tashladi. Bu haqda “Interfaks” xabar bermoqda.\n\nHuquqni muhofaza qilish idoralaridagi manbaning ma’lum qilishicha, fojia tongda — Manivning ayoli va qizi uydan chiqib ketgan vaqtda yuz bergan.\nHozirgi vaqtda hodisa joyida tezkor tergov guruhi ish olib bormoqda. Militsiya mazkur voqeaga hozircha hech qanday rasmiy sharh berganicha yo‘q.\nManiv 2015-yilning martida Ukraina Futbol Federatsiyasi Tartib-intizom qo‘mitasi rahbari etib tayinlangan edi. U Ilichyevsk shahar kengashi deputati, yuridik firma rahbari sifatida ham ish olib borgan.", "category": "Sport", "title": "Ukraina Futbol Federatsiyasi qo‘mita rahbari o‘z joniga qasd qildi", "date": "09/16/2015", "url": "https://daryo.uz/2015/09/16/ukraina-futbol-federatsiyasi-qomita-rahbari-oz-joniga-qasd-qildi/"}
{"content": "Bugun, 2-iyun kuni Samarqand shahridagi Ro‘dakiy ko‘chasida “KamAZ” yuk mashinasi ko‘chaning chetiga, qurilish bo‘layotgan hududga ag‘darilib ketdi, deb xabar bermoqda Zarnews.\n\nHodisa aks etgan suratda yuk mashinasi katta chuqur ichida yonboshlab qolganini ko‘rish mumkin. Hozircha jabrlanganlar haqida ma’lumot yo‘q.", "category": "Mahalliy", "title": "Foto: Samarqandda “KamAZ” chuqurga ag‘darilib ketdi", "date": "06/02/2019", "url": "https://daryo.uz/2019/06/02/foto-samarqandda-kamaz-chuqurga-agdarilib-ketdi/"}
{"content": "Taniqli Gollivud aktyori Arnold Shvarsenegger imkoniyati bo‘lganida prezidentlik saylovida qatnashgan va AQShni Barak Obamadan yaxshiroq boshqargan bo‘lishini ma’lum qildi, deya xabar bermoqda “RIA Novosti” Daily Mail nashriga tayanib.\n\nAsli avstriyalik aktyor Amerika rahbarligiga da’vogarlik qila olmaydi. Biroq respublikachilar tarafdori bo‘lgan Shvarsenegger Kaliforniya gubernatori lavozimida ishlagan va shu tufayli u amerikaliklar uchun Oq uyning demokratlardan iborat ma’muriyatidan ko‘ra ko‘proq narsa qila olishiga ishonchi komil.\n“Hamma biladiki, AQShda tug‘ilganimda prezidentlikka nomzodimni qo‘ygan bo‘lardim. Men bu ishni bu yigitlardan ko‘ra yaxshiroq bajara olaman, ishoning menga”, — dedi 67 yoshli Shvarsenegger Sidneyda terminator haqidagi yangi filmi taqdimoti oldidan.\nAktyor so‘zlariga ko‘ra, AQSh prezidenti lavozimiga u uchun yo‘l yo‘q va u bu borada nolimoqchi emas, chunki u “hayotda erishganlarining barchasi Amerika sharofati bilan” bo‘lgan.", "category": "Madaniyat", "title": "OAV: Shvarsenegger AQShni Obamadan yaxshiroq boshqara olishiga ishonchi komil", "date": "06/05/2015", "url": "https://daryo.uz/2015/06/05/oav-shvarsenegger-aqshni-obamadan-yaxshiroq-boshqara-olishiga-ishonchi-komil/"}
{"content": "“O‘zbektelekom” 11-iyundan O‘zbekiston internet-provayderlari uchun tashqi kanalga sekundiga 1 megabit tezlikda ulanish bo‘yicha internet xizmatlari narxini 306 dollar 4 sentgacha arzonlashtirdi, deb xabar beradi “Kun” kompaniya matbuot xizmati ma’lumotiga asoslanib.\n\nKompaniyaning qayd etishicha, 2014-yil hisobidan provayderlar uchun internet-xizmatlari narxi birinchi marta arzonlashtirildi.\nTaqqoslash uchun, 2013-yilda bu xizmatlar besh marta – yanvar, fevral, iyun, avgust va dekabr oylarida 409 dollardan 322 dollargacha arzonlashtirilgan edi.\n2012-yilda esa narxlar yetti marta arzonlashtirilgan edi. 2012-yil yanvarida sekundiga 1 megabit tezlikda tashqi kanalga ulanish narxi 500 dollarni tashkil etgan bo‘lsa, yil oxirida 422 dollargacha arzonlashgandi.", "category": "Texnologiyalar", "title": "“O‘zbektelekom” 1 megabit narxini 306 dollargacha tushirdi", "date": "06/13/2014", "url": "https://daryo.uz/2014/06/13/ozbektelekom-1-megabit-narxini-306-dollargacha-tushirdi/"}
{"content": "Instagram rebrending o‘tkazdi va dizaynini o‘zgartirdi, bu servis tarixidagi eng keskin o‘zgarishlarga aylandi, deb yozadi MS Devices.\n\nAvvalo, Instagram logotipini o‘zgartirib, uni yanada zamonaviyroq ko‘rinishga keltirdi, skevomorfizm (dizaynda reallikka taqlid qilish) g‘oyasiga esa uzil-kesil nuqta qo‘ydi. Yangi logotip dizayndagi zamonaviy yo‘nalishlarga rioya qilgan holda, yassi va minimalistik qiyofaga keldi.\nShuningdek, Instagram’ning veb-versiyasi va smartfonlar uchun mobil dasturi ham dizayn nuqtai nazaridan o‘zgarishlarga uchradi.\nDastlab, iOS va Android dasturlari yangilandi. Windows 10 Mobile uchun rasmiy dastur yangilanmasi esa kelasi haftada chiqariladi.", "category": "Texnologiyalar", "title": "Instagram rebrending o‘tkazib, dizaynini o‘zgartirdi", "date": "05/12/2016", "url": "https://daryo.uz/2016/05/12/instagram-rebrending-otkazib-dizaynini-ozgartirdi/"}
{"content": "Yaponiyadagi AQSh harbiy bazalaridan birida noma’lum shaxslar bir nechta gaz ballonlarini portlatdi. Bu haqda NHK xabar berdi.\n\nVoqea Yaponiya mudofaa vazirligi byurosi joylashgan AQShning Kemp Dzukeran harbiy bazasida sodir bo‘lgan.\nHodisa joyida bir nechta singan to‘siqlar topilgani uchun politsiya jinoyatni sodir etishda noma’lum shaxslar baza hududiga kirgan, deb taxmin qilmoqda.\nVoqea natijasida jabrlanganlar yo‘q.", "category": "Dunyo", "title": "Noma’lum shaxslar Yaponiyadagi AQSh harbiy omborini portlatdi", "date": "03/25/2019", "url": "https://daryo.uz/2019/03/25/nomalum-shaxslar-yaponiyadagi-aqsh-harbiy-omborini-portlatdi/"}
{"content": "Pavel Durovning “VKontakte” ijtimoiy tarmog‘i ustida olib borilgan ishdagi sobiq sherigi Anton Rozenberg Telegram’ning Rossiyada bloklanishi nima uchun foydali bo‘lishi mumkinligi haqida hikoya qildi. Bu haqda “RIA Novosti” xabar berdi.\n\nRozenbergning aytishicha, Pavel Durov hali ham “Roskomnadzor”ning talabini bajarishdan bosh tortmoqda. Rossiya bozori esa Durov uchun unchalik muhim emas, u ICO uchun pulni yig‘ib bo‘lgan, bu vaziyatdan esa g‘arb OAVida piar uchun foydalanishi mumkin. Bunda u Telegram bo‘sh kelmasligi va loyiha Rossiya bilan umuman bog‘liq emasligiga urg‘u beradi.\nRozenbergning qo‘shimcha qilishicha, sudning blokirovka qilish haqidagi qarori kutilgan edi, biroq bundan nima chqishini kuzatish qiziq.\nMoskva sudi “Roskomnadzor”ga Telegram’ni Rossiyada bloklashga ruxsat berdi. Messenjer foydalanuvchilarning xabarlarini ochish kalitlari taqdim etilmaguncha bloklanadi.", "category": "Texnologiyalar", "title": "Durovning sobiq sherigi Telegram bloklanishining foydasi haqida ma’lum qildi", "date": "04/14/2018", "url": "https://daryo.uz/2018/04/14/durovning-sobiq-sherigi-telegram-bloklanishining-foydasi-haqida-malum-qildi/"}
{"content": "Facebook ijtimoiy tarmog‘ida yangi virus tarqalmoqda. Foydalanuvchilarga do‘stlardan video_1459 kabi fayl ilova qilingan xabar kelmoqda (raqamlar o‘zgarishi mumkin). Bu haqda “Korrespondent.net” xabar berdi.\n\nAgar bunday xabar kelsa, uni yuklamaslik va ochmaslik tavsiya qilinmoqda. Foydalanuvchiga yuborilgan havola orqali kirilsa, dastur fayli yuklanishni boshlaydi, yuklangan faylni o‘rnatish kerak bo‘ladi. Keyin esa YouTube’ga o‘xshash dastur belgisi paydo bo‘ladi. Natijada foydalanuvchining sahifasidagi ma’lumotlar firibgarlarning qo‘liga tushadi. Shundan so‘ng esa mazkur foydalanuvchining nomidan spamli jo‘natmalar jo‘natiladi.\nVirusdan kompyuterni antivirus yordamida tozalab, qutulish mumkin. Keyin Facebook sahifasining parolini o‘zgartirish va ikkita omilli autentifikatsiyani o‘rnatish kerak.", "category": "Texnologiyalar", "title": "Facebook foydalanuvchilariga virus hujum qilmoqda", "date": "12/16/2017", "url": "https://daryo.uz/2017/12/16/facebook-foydalanuvchilariga-virus-hujum-qilmoqda/"}
{"content": "Ijtimoiy tarmoqlarda xonanda Kanizaning konserti kuni sahnada turmushga chiqishi haqida xabarlar tarqaldi. “Darakchi.uz” bunga oydinlik kiritish maqsadida Kaniza bilan bog‘langanini ma’lum qildi.\n\n“Bir daqiqa dam olish yo‘q. Konsertimda to‘yim bo‘lgani uchun maxsus yor-yor qo‘shig‘i ham tayyorlamoqdaman. Xalq oldida turmushga chiqaman, shuning uchun ham konsert bir kun bo‘ladi. Bu reklama va piar emas, bu qarorga aniq keldik va bemalol rasman e’lon qila olaman, — deya ta’kidlagan xonanda. — Konsert kunini hozircha sir saqlashim kerak, chunki bu sanada nafaqat to‘yim, balki ijodimga 10 yil to‘ladi. Yana bir muhim sana shu kun bilan bog‘liq, uni konsert kunim rasman e’lon bo‘lganida aytaman. Uch muhim sana bir kunda bo‘ladi. Turmush o‘rtog‘im shu kuni meni sahnadan uyiga olib ketadi”.", "category": "Madaniyat", "title": "Kaniza “Istiqlol” sahnasida turmushga chiqishini e’lon qildi", "date": "12/19/2015", "url": "https://daryo.uz/2015/12/19/kaniza-istiqlol-sahnasida-turmushga-chiqishini-elon-qildi/"}
{"content": "EgyptAir aviakompaniyasining yo‘lovchi samolyoti radarlardan yo‘qolib qolgan paytda 11,3 ming metr balandlikda bo‘lgan. Bu haqdagi ma’lumot kompaniyaning Twitter’dagi rasmiy sahifasiga joylashtirilgan, deb xabar berdi “Gazeta.ru”.\n\nXabarlardan birida aniqlik kiritilishicha, samolyot Misr havo hududiga kirgandan so‘ng g‘oyib bo‘lgan.\nKompaniya matbuot xizmati vaziyat haqida barcha favqulodda xizmatlar xabardor qilinganligini ta’kidlamoqda.\nEslatib o‘tamiz, avvalroq EgyptAir yo‘lovchi samolyotining radarlardan g‘oyib bo‘lganligini tasdiqlagan edi. 59 nafar yo‘lovchi va o‘n nafar ekipaj a’zosi bo‘lgan havo kemasi MS804 reysi bilan Parijdan Qohiraga yo‘l olgan edi.", "category": "Dunyo", "title": "EgyptAir samolyoti Misr ustida 11 ming metr balandlikda g‘oyib bo‘lgan", "date": "05/19/2016", "url": "https://daryo.uz/2016/05/19/egyptair-samolyoti-misr-ustida-11-ming-metr-balandlikda-goyib-bolgan/"}
{"content": "Hindistonliklar 2017-yildan boshlab muomaladan chiqariladigan banknotlarni almashtirish uchun uzundan-uzoq navbatga turdi. Bu haqda “Segodnya.ua” xabar bermoqda.\n\nHozirda ko‘plab bankomatlar bo‘shab qoldi va kishilar eski pullarni almashtirib olish imkoniyatidan mahrum bo‘ldi.\nMuomaladan 500 va ming rupiya (7 va 14 dollar) qiymatidagi banknotlar chiqarilmoqda. Hindiston bosh vaziri Narendra Modi korrupsiyaga qarshi kurash choralari doirasida noyabr boshida to‘satdan mazkur kupyuralar muomalasini to‘xtatishga qaror qilgandi.\nBiroq bu qaror mamlakatning daromadi yuqori bo‘lmagan aholisi, shuningdek, naqd pulda oldi-sotdiga ko‘nikib qolgan chakana sotuvchilar uchun zarba bo‘ldi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Hindistonliklar Yangi yildan boshlab muomaladan chiqariladigan banknotlarni almashtirish uchun uzundan-uzoq navbatga turdi", "date": "12/31/2016", "url": "https://daryo.uz/2016/12/31/hindistonliklar-yangi-yildan-boshlab-muomaladan-chiqariladigan-banknotlarni-almashtirish-uchun-uzundan-uzoq-navbatga-turdi/"}
{"content": "Buyuk Britaniyada chaqaloq sut tishi bilan tug‘ildi. Bu haqda Blackpool Gazette xabar berdi.\n\nLankashir grafligidagi o‘n sakkiz yoshli Betani Grin 16-yanvarda qiz farzandli bo‘lgan va unga  Eyveri deb ism qo‘ygan. Ilk ko‘rik payti hamshiralar chaqaloqning milkida sut tishi borligini ko‘rgan.\nYosh ona ushbu holat bo‘yicha stomologga murojaat qilgan.\n“Ular bunday holatni birinchi marta ko‘rib turganini aytdi. Uning ustiga, chaqalog‘imning tishini talabalarga ko‘rsatish uchun qabulga ham taklif qildi”, — deydi Grin.\nOdatda go‘daklarda ilk sut tishi to‘rt oylik paytidan yetti oylik paytigacha bo‘lgan davrda chiqadi. Grin farzandining tishini oldirib tashlash niyati yo‘qligini ma’lum qilgan. Ammo shifokorlar u holda chaqaloqni ko‘krak suti bilan parvarishlamaslikni maslahat bergan. Grin chaqaloqni sun’iy sut bilan oziqlantirmoqchi ekanini aytgan.", "category": "Dunyo", "title": "Buyuk Britaniyada chaqaloq tishi bilan tug‘ildi", "date": "02/19/2019", "url": "https://daryo.uz/2019/02/19/buyuk-britaniyada-chaqaloq-tishi-bilan-tugildi/"}
{"content": "O‘zbekistonda Sony “aqlli” soatining ikkinchi avlodi — SmartWatch 2 sotila boshladi, deya xabar bermoqda mobinfo.uz.\n\nQurilma Android operatsion tizimi boshqaruvida ishlaydi. U himoyalangan alyuminiy korpusiga ega.\nSoat yordamida foydalanuvchi kiruvchi qo‘ng‘iroqlarga javob berishi, elektron pochtani o‘qishi, smartfondagi matn va fotosuratlarni ko‘rishi mumkin.\nSmartWatch 2 1,6 dyuymli (220×176) sensorli displeyga ega. Oddiy rejimda qurilma odatdagi elektron soatlardan farq qilmaydi.\nSoat NFC va Bluetooth 3.0 ni “ko‘tara” oladi. Uning quvvati to‘rt kungacha yetishi mumkin.\nMa’lum bo‘lishicha, poytaxtdagi “Fleshka” savdo majmuasida SmartWatch 2’ni 800 ming so‘mga xarid qilish mumkin. Taqqoslash uchun, Samsung Galaxy Gear “aqlli” soati 725 ming so‘m turadi.\nSmartWatch 2 silikon braslet, zaryadlovchi uskuna va hujjatlari bilan birga sotiladi.", "category": "Texnologiyalar", "title": "Sony “aqlli” soati O‘zbekistonda sotuvga chiqdi", "date": "03/06/2014", "url": "https://daryo.uz/2014/03/06/sony-aqlli-soati-ozbekistonda-sotuvga-chiqdi/"}
{"content": "Buyuk Britaniyaning Istburn shahrida kechayotgan tennis bo‘yicha Aegon International xalqaro turnirida chorak final uchrashuvlari davom etmoqda. Bu haqda “Olamsport” xabar beradi.\n\nAvvalroq, ushbu turnirda hamyurtimiz Denis Istomin ham ishtirok etmoqda, deya xabar berilgan edi. O‘zbekistonlik tennis ustasi ilk davrada qozog‘istonlik Mixail Kukushkinni 7:6, 6:7, 6:3, ikkinchi bosqichda ispaniyalik Gilermo Garsiya-Lopesni 6:2, 7:5 hisobida mag‘lubiyatga uchratgan edi.\nDenis Istomin chorak final o‘yinini ham muvaffaqiyatli yakunladi. Denis fransiyalik Eduard Rojer-Vasselinga qarshi kortga chiqib, 7:6, 6:2 hisobida zafar quchdi va yarim finalga yo‘llanma oldi.\nDenis final ostonasida yana bir fransuz raketka ustasi Rishar Gaske bilan hisob-kitob qiladi. Gaske dunyo reytingida 14-o‘rinni egallab turibdi.", "category": "Sport", "title": "Denis Istomin Buyuk Britaniyadagi Istburn turnirining yarim finaliga chiqdi", "date": "06/20/2014", "url": "https://daryo.uz/2014/06/20/denis-istomin-istburn-turnirining-yarim-finaliga-chiqdi/"}
{"content": "Yaqindagina HTC kompaniyasi tomonidan ishlab chiqarilishi tasdiqlangan yangi Nexus 9 planshetlari 15-oktabr kuni taqdim etiladi va 3-noyabrdan sotila boshlanadi. Bu haqda Phonearena.com ma’lumotiga asoslanib “Parol” nashri xabar berdi.\n\nTaxminlarga ko‘ra, Nexus 9 planshetida 9 dyuym 2560×1600 pikselli Quad HD displey, Nvidia Tegra K1 protsessori o‘rnatiladi. Ammo protsessor 32 bit, to‘rt yadroli yoki ikki yadro, 64 bitli bo‘lishi haqida ma’lumot berilmagan.\nNvidia blogida esa, yangi Android L operatsion tizimi uchun 64 bitli protsessor ustida ishlamoqdamiz, deb yozilgan bitik bor. Bundan taxmin qilish mumkinki, yangi Nexus 9 planshetida 64 bitli protsesor o‘rnatiladi.\nShuningdek, rasman tasdiqlanmagan ma’lumotlarga ko‘ra yangi Nexus plansheti 399 dollardan sotiladi.", "category": "Texnologiyalar", "title": "Yangi HTC Nexus 9 planshetlari 3-noyabrdan 399 dollar narxda sotila boshlanadi", "date": "10/12/2014", "url": "https://daryo.uz/2014/10/12/yangi-htc-nexus-9-planshetlari-3-noyabrdan-399-dollar-narxda-sotila-boshlanadi/"}
{"content": "Mali markazida bo‘lib o‘tgan portlash oqibatida kamida 17 nafar tinch aholi halok bo‘lgan. Bu haqda “RIA Novosti” xabar berdi.\n\nXabarda aytilishicha, voqea Mali markazidagi Diankabo shahrida sodir bo‘lgan. Ma’lum bo‘lishicha, ushbu portlashni “avval o‘qqa tutilgan odamning jasadiga o‘rnatilgan qurilma” keltirib chiqargan.\n“Jasad portladi, 17 kishi halok bo‘ldi”, — deydi xavfsizlik xizmati.", "category": "Dunyo", "title": "Malidagi portlash oqibatida 17 kishi halok bo‘ldi", "date": "02/27/2019", "url": "https://daryo.uz/2019/02/27/malidagi-portlash-oqibatida-17-kishi-halok-boldi/"}
{"content": "AQSh Moliya vazirligi birinchi marta Saudiya Arabistoni hukumati oldidagi qarz majburiyatlari miqdorini ma’lum qildi. Bu haqda 16-may, dushanba kuni Bloomberg agentligi tomonidan berilgan ma’lumotga asoslanib, Forbes xabar berdi.\n\nAgentlikning aniqlik kiritishicha, ushbu summa 116,8 milliard dollarni tashkil etadi.\nBungacha qirollikdagi Amerika aktivlari alohida chop etilmagan edi. Bloomberg’ning ma’lumotiga qaraganda, Saudiya Arabistonining oltin valyuta zaxiralari hozirda 587 milliard dollarga baholanmoqda. Xalqaro valyuta jamg‘armasining baholashicha, dunyo markaziy banklari o‘z zaxiralarining uchdan ikki qismini dollarda saqlaydi.\nThe New York Times gazetasining ma’lum qilishicha, aprelda Saudiya Arabistoni rasmiylari AQSh Kongressi tomonidan 2001-yil 11-sentabr teraktlari munosabati bilan Ar-Riyodga qarshi sudga da’vo kiritishga ruxsat beruvchi qonun qabul qilingan taqdirda Amerikaning 750 milliard dollar miqdoridagi aktivlarini sotib yuborish bilan tahdid qilgan.", "category": "Dunyo", "title": "AQSh ilk bor Saudiya Arabistoni oldidagi qarz summasini ma’lum qildi", "date": "05/17/2016", "url": "https://daryo.uz/2016/05/17/aqsh-ilk-bor-saudiya-arabistoni-oldidagi-qarz-summasini-malum-qildi/"}
{"content": "The Beatles musiqa guruhi asoschisi Jon Lennonning bir tutam sochi AQShning Texas shtatidagi Dallas shahrida bo‘lib o‘tgan kimoshdi savdosida 35 ming dollarga sotildi. Bu haqda Heritage Auctions kimoshdi savdo uyi bergan ma’lumotga asosan “RBK” xabar qilmoqda.\n\nLennonning uzunligi 10 santimetr bo‘lgan soch tolasi o‘rami musiqachi 1966-yilda “Men qanday qilib urushda g‘alaba qozondim” filmida suratga tushganda nemis sartaroshi tomonidan Germaniyada qirqib olingan. Sartarosh soch tutamini esdalik uchun olib qolib, uni 50 yil davomida saqlab kelgan.", "category": "Madaniyat", "title": "Jon Lennonning bir tutam sochi kimoshdi savdosida 35 ming dollarga sotildi", "date": "02/21/2016", "url": "https://daryo.uz/2016/02/21/jon-lennonning-kokili-kim-oshdi-savdosida-35-ming-dollarga-sotildi/"}
{"content": "O‘zbekistonda “Yulduzcha” bolalar vokal teletanlovi ishga tushirilmoqda. Loyiha saytida xabar berilishicha, tanlov “Kamolot” yoshlar ijtimoiy harakati, Yoshlar tashabbuslari markazi, O‘zMTRK, Madaniyat va sport ishlari vazirligi, “O‘zbeknavo” estrada birlashmasi hamda Oliy va o‘rta maxsus ta’lim vazirligi hamkorligida tashkil etilmoqda.\n\nTanlovdan ko‘zlangan maqsad ishtirokchilarning mumtoz, milliy, folklor va estrada musiqasi yo‘nalishlaridagi vokal ijro mahoratini oshirish, yosh vokalchilarni qo‘llab-quvvatlash, iqtidorli bolalarni izlab topish, ijodkor yoshlar bilan ishlashning tashkiliy jihatlarini takomillashtirishdir.\nTanlov uchta — an’anaviy qo‘shiqchilik, akademik qo‘shiqchilik va estrada qo‘shiqchiligi yo‘nalishida o‘tkaziladi. Unda 6 yoshdan 14 yoshgacha bo‘lgan bolalar ishtirok etishi mumkin. Tanlovning final bosqichida milliy estrada yulduzlari ishtiroki ko‘zda tutilgan.\nTeletanlovda ishtirok etish uchun arizani uning saytida topshirish mumkin.", "category": "Madaniyat", "title": "O‘zbekistonda “Yulduzcha” bolalar vokal teletanlovi o‘tkaziladi", "date": "04/12/2016", "url": "https://daryo.uz/2016/04/12/ozbekistonda-yulduzcha-bolalar-vokal-teletanlovi-otkaziladi/"}
{"content": "Xonanda Lolaning Moskva shahrida konsert berishni rejalashtirayotganligi haqida ma’lum qilingan edi. Mazkur konsertning sanasi ma’lum bo‘ldi, deya xabar bermoqda “Darakchi.uz”.\n\nLolaning Moskva shahridagi konserti 7-avgust kuni soat 19:00 da “Kosmos” konsert zalida bo‘lib o‘tadi.\nXonanda Lola 30-aprel kuni AQShning Nyu-York shtatida ham konsert bergan edi.", "category": "Madaniyat", "title": "Lolaning Moskvadagi konserti sanasi ma’lum bo‘ldi", "date": "06/22/2016", "url": "https://daryo.uz/2016/06/22/lolaning-moskvadagi-konserti-sanasi-malum-boldi/"}
{"content": "8-iyul kuni Suriyaning Palmira shahri hududida ikki nafar rossiyalik instruktor uchuvchi — Ryafagat Xabibulin va Yevgeniy Dolgin halok bo‘ldi, deya xabar bermoqda TJournal Rossiya mudofaa vazirligiga tayanib.\n\nUlarning Mi-25 vertolyoti IShID terrorchilari tomonidan urib tushirilgan. Vazirlikdagilar ta’kidlashicha, vertolyot terrorchilar hujumiga to‘sqinlik qilganidan so‘ng nishonga olingan.\nIkkala uchuvchi ham vafotidan keyingi davlat mukofotlariga ko‘rsatildi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "Suriyada rossiyalik ikki uchuvchi halok bo‘ldi", "date": "07/10/2016", "url": "https://daryo.uz/2016/07/10/suriyada-rossiyalik-ikki-uchuvchi-halok-boldi/"}
{"content": "O‘zbekistonda roppa-rosa 30 daqiqa ishlamagan Telegram messenjeri yana ishlay boshladi.\n\nFacebook’da Telegram ishlamayotgani foydalanuvchilarni xavotirga solishga ulgurdi.\nKecha, 16-aprel kuni provayderlar Rossiya hududida Telegram messenjerini blokirovka qilishni boshlagani haqida xabar berilgan edi.\n16-apreldan 17-aprelga o‘tar kechasi Pavel Durovning jamoasi Telegram’ning rossiyalik foydalanuvchilariga servisdan VPN va proksini qo‘llamasdan foydalanish imkonini beruvchi yangilanishni ishga tushirdi.\nTelegram’ning blokirovka qilinishi sababli rossiyaliklarning hayot sifati yomonlashadi, terrorizmning ustidan esa g‘olib chiqib bo‘lmaydi, deya ma’lum qilgan Telegram asoschisi Pavel Durov.", "category": "Texnologiyalar", "title": "O‘zbekistonda Telegram messenjeri ishlay boshladi  ", "date": "04/17/2018", "url": "https://daryo.uz/2018/04/17/ozbekistonda-telegram-messenjeri-ishlay-boshladi-2/"}
{"content": "Rossiya prezidenti Vladimir Putin 1970-yillarda “Lenfilm” kinostudiyasining bir necha kartinalarida kaskadyor sifatida suratga tushgan. Bu haqda, Putinning tasvirga olish maydonchasidagi sheriklariga asoslanib, “Dojd” telekanali xabar berdi.\n\nBo‘lajak prezident kinoda do‘sti Arkadiy Rotenberg bilan birga suratga tushgan. Ular murabbiy Anatoliy Raxlinning sambo (keyinchalik dzyudo) to‘garagida tanishib qolgan. Har ikkisi sport ustasiga aylanib, birga musobaqalarda qatnashgan.\nKurashchi Aleksandr Massarskiy 1950-yillarda “Lenfilm”da tryukli syomkalar bo‘yicha maslahatchi bo‘lib ishlagan — u Anatoliy Raxlinning murabbiyi bo‘lgan, Raxlin esa Putinning ustozi. “Lenfilm”da to‘laqonli kaskadyorlar jamoasi bo‘lmagani sabab, tasvirga olish ishlariga sportchilar jalb etilgan. Xususan, Raxlin o‘zining “Prezident senseyi” nomli avtobiografik kitobida 100 dan ziyod filmlarda suratga tushganini yozgan.\nRotenberg “Ijora batalyoni” nomli filmda ikkinchi darajali rolni ijro etgan. Tasvirga olish ishlarida qatnashgan Pyotr Tarxanovning so‘zlariga ko‘ra, u mudofaada qatnashayotgan “oddiy ijor ishchisi”ni o‘ynagan. O‘sha filmda Putinning boshqa bir tanishi — Rossiya parlamentining sobiq deputati, Xalqaro sambo federatsiyasi prezidenti Vasiliy Shestakov ham suratga tushgan.\n\nShestakovning “Dojd”ga ma’lum qilishicha, Putin “Ijora batalyoni” filmida kaskadyor sifatida qatnashgan. “Biz ‘Blokada’ va ‘Ijora batalyoni’ filmlarida birga suratga tushganmiz”, — dedi u. Shestakovning so‘zlariga ko‘ra, ular birga suratga tushgan uchinchi film ham bor, biroq uning nomini eslay olmagan.\n“Biz uchun rolning kimligi ahamiyatsiz edi. Bu ishimizga o‘sha vaqtlar uchun yaxshi pul to‘lashardi. Biz talaba edik, ish haqimizga, masalan, ‘Kavkaz’ restoraniga borishimiz mumkin edi. Mening muhandislik maoshim 110 rubl bo‘lsa, syomkaning har bir kuni uchun 75 rubldan haq olardim. Ya’ni, bu juda yaxshi pul edi”, — deya tushuntirdi u.\nBoshqa bir sobiq jangchi Nikolay Vashchilin ham Putinning “Lenfilm” kinolarida kaskadyor sifatida suratga tushganini tasdiqladi. Vashchilin ham Raxlinning shogirdlaridan biri. Keyinchalik u “Lenfilm”da tryuklar postanovkachisi sifatida ishlagan.\n\n“Bizni ‘Blokada’dek katta film syomkaga chaqirishgan. Viloyat partiya qo‘mitasi raisining ’10 ming kishilik ommaviy sahnani ta’minlash’ haqidagi buyrug‘i bor edi. Shuning uchun barcha talabalar, harbiy bilim yurtlari, sport jamiyatlaridan odamlar yig‘ib kelingan. Shunchaki ommaviy sahnada qatnashsang 3 rubldan to‘lashardi, bizga esa kuniga 10 rubl berishardi. Shuning uchun bu ish bizga juda yoqardi”, — dedi Vashchilin.", "category": "Dunyo", "title": "Putin 1970-yillarda kaskadyor sifatida filmlarda suratga tushgan", "date": "12/14/2017", "url": "https://daryo.uz/2017/12/14/putin-1970-yillarda-kaskadyor-sifatida-filmlarda-suratga-tushgan/"}
{"content": "Eronning sobiq prezidenti Mahmud Ahmadinajod xalqni ko‘chalarga chorlagani uchun hibsga olindi. Bu haqda, The Times of Israel gazetasiga asoslanib, Meduza xabar bermoqda.\n\nAytilishicha, 28-dekabr kuni Busher shahriga tashrifi chog‘ida Ahmadinajod ayrim davlat rahbarlari xalq muammolaridan bexabarligini tanqid ostiga olgan. Bundan tashqari, u Hasan Ruhoniy hukumatini mamlakatni yaxshi boshqara olmaslikda ayblagan.\nUning bu so‘zlari hukumat tomonidan provokatsiya sifatida baholanib, sobiq prezident hibsga olindi. Ta’kidlanishicha, uning bu chiqishi, qisman bo‘lsa-da, xalq namoyishlariga sabab bo‘lgan.", "category": "Dunyo", "title": "Eronning sobiq prezidenti Mahmud Ahmadinajod ko‘cha namoyishlarini qo‘llab-quvvatlagani uchun hibsga olindi", "date": "01/07/2018", "url": "https://daryo.uz/2018/01/07/eronning-sobiq-prezidenti-mahmud-ahmadinajod-kocha-namoyishlarini-qollab-quvvatlagani-uchun-hibsga-olindi/"}
{"content": "Portugaliyalik hujumchi Ismoil Gonsalvesh faoliyatini Toshkentning “Paxtakor” klubida davom ettiradi. Klub va futbolchi o‘rtasida 2 yillik shartnoma imzolandi.\n\nGonsalvesh Portugaliyaning “Boavishta” klubi tarbiyalanuvchisi hisoblanadi. Ayni vaqtda 26 yoshda bo‘lgan hujumchi bungacha Fransiyaning “Nitssa”, Shotlandiyaning “Sent-Mirren” va “Xarts”, Kiprning “APOEL” va “Anortosis”, Gretsiyaning “Veria”, Saudiyaning “Al-Ittifoq” kabi klublarida o‘ynagan.\nFaoliyati davomida 186 ta o‘yinda maydonga tushib, 54 ta gol urgan Gonsalvesh 2013-yilgi mavsum “Sent-Mirren” bilan Shotlandiya Liga Kubogini qo‘lga kiritgan. O‘sha yiliyoq “APOEL” bilan Kipr Superkubogiga ega chiqqan.\n“Paxtakor” safida bunga qadar isroillik Gidi Kanyuk, braziliyalik Tiagu Bezerra, chernogoriyalik Marko Simich hamda avstraliyalik Rostin Griffits kabi legionerlar bor edi. PFL 2018-yildan boshlab Super Liga ishtirokchilariga 4+1 legionerlar limitiga ruxsat berdi va “Paxtakor” bu imtiyozdan to‘liq foydalandi. Osiyo Chempionlar Ligasida esa limit o‘zgarmagan — 3+1.", "category": "Sport", "title": "Igor Sergeyevni qo‘yib yuborgan “Paxtakor”, uning o‘rniga portugaliyalik hujumchi bilan 2 yillik bitim tuzdi", "date": "01/30/2018", "url": "https://daryo.uz/2018/01/30/igor-sergeyevni-qoyib-yuborgan-paxtakor-uning-orniga-portugaliyalik-hujumchi-bilan-2-yillik-bitim-tuzdi/"}
{"content": "Tennis bo‘yicha “Katta dubulg‘a” turkumiga kiruvchi Australian Open–2017 musobaqasining uchinchi davrasida jahon reytingida 117-o‘rinda borayotgan o‘zbekistonlik Denis Istomin dunyoning 31-raketkasi – ispaniyalik Pablo Karreno Bustaga qarshi kortga chiqib, besh set natijasiga ko‘ra 6:4, 4:6, 6:4, 4:6, 6:2 hisobida g‘alaba qozondi.\nMazkur g‘alabadan keyin O‘zbekistonning 1-raketkasi musobaqaning nimchorak finaliga yo‘l oldi. Quyida uchrashuvdan olingan fotolavhalar va videoni tomosha qilish mumkin.\n\n\n\n\n\n\n\n\n\n30 yoshli tennischi nimchorak finalda bolgariyalik Grigor Dimitrov (15-raketka) va fransiyalik Rishar Gaske (18-raketka) uchrashuvi g‘olibiga qarshi bahs olib boradi. O‘yin natijasidan qat’i nazar Istomin 165 ming dollar mukofot puliga va 90 reyting ochkosiga ega bo‘ladi.\nMavzuga doir: Denis Istomin jahonning 2-raketkasi Novak Jokovichni qanday taslim qildi? (video)\nEslatib o‘tamiz,Denis Istomin birinchi davrada xorvatiyalik Ivan Dodichni 4 setda – 6:1, 6:4, 3:6, 7:5 hisobida mag‘lubiyatga uchratgan edi. Ikkinchi davrada esa O‘zbekiston vakili dunyoning 2-raketkasi Novak Jokovichni sensatsion tarzda taslim qilgandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Denis Istomin dunyoning 31-raketkasi Karreno Bustani qanday mag‘lub etdi? (foto va video)", "date": "01/21/2017", "url": "https://daryo.uz/2017/01/21/denis-istomin-dunyoning-31-raketkasi-karreno-bustani-qanday-maglub-etdi-foto-va-video/"}
{"content": "Ar-Riyodning harbiy mojaroga yo‘l qo‘ymaslikka qaratilgan harakatlari muvaffaqiyatsizlikka uchrasa 10—15 yildan so‘ng Saudiya Arabistoni va Eron o‘rtasida urush yuzaga kelishi mumkin. Bu haqda Saudiya Arabistoni merosxo‘r shahzodasi Muhammad bin Salmon Amerikaning The Wall Street Journal gazetasiga bergan intervyusida ma’lum qildi, deb yozadi “TASS”.\n\nU G‘arbning Tehronga nisbatan Islom Respublikasi rejimiga bosimni kuchaytirishga qaratilgan sanksiyalar rejimini kuchaytirish haqida fikr bildirdi.\n“Harbiy mojaroning oldini olish uchun muvaffaqiyatga erishishimiz lozim”, — deya ta’kidladi shahzoda. U o‘tgan haftada AQSh prezidenti Donald Tramp bilan Eronga qarshi harakatlar, IShID terrorchilik guruhiga qarshi kurash va Yamandagi vaziyatni muhokama qildi.\n“Amalga oshirishga urinayotgan ishimizda muvaffaqiyat qozonmasak, 10—15 yildan so‘ng Eron bilan urush yuzaga kelishining ehtimoli yuqori”, — deya ogohlantirdi u.", "category": "Dunyo", "title": "Saudiya Arabistoni merosxo‘r shahzodasi 10 yildan so‘ng Eron bilan urush yuzaga kelishi mumkinligini ma’lum qildi", "date": "03/30/2018", "url": "https://daryo.uz/2018/03/30/saudiya-arabistoni-merosxor-shahzodasi-10-yildan-song-eron-bilan-urush-yuzaga-kelishi-mumkinligini-malum-qildi/"}
{"content": "Kecha — 15-sentabr kuni O‘zbekiston Oliy Ligasida 21-tur bellashuvlari start oldi. Mazkur turni “Bunyodkor” — “Neftchi” o‘yini ochib berdi.\n\nUchrashuv Mirjalol Qosimov shogirdlarining 2:0 hisobidagi g‘alabasi bilan yakuniga yetdi. Bellashuvda Akrom Komilov va Vohid Shodiyev muvaffaqiyat qozondi.\nTomonlarning Farg‘onada o‘tgan birinchi davra o‘yinida “Bunyodkor” 2:1 hisobida ustun kelgandi. O‘shanda “qaldirg‘ochlar”ga Sergey Lushchan, “Neftchi”ga esa Andrey Fyodorov ustozlik qilayotgandi. Javob o‘yinida jamoalarni maydonga Mirjalol Qosimov va Vadim Abramov boshlab tushdi.\n\nJoriy mavsum hisobidan futbol muxlislari Abramov va Qosimov to‘qnashuviga uchinchi bor guvoh bo‘ldi. Har uchala o‘yin Qosimovning g‘alabasi bilan yakuniga yetdi. Avvalroq “Bunyodkor” va “Neftchi” O‘zbekiston Kubogida to‘qnash kelgan bo‘lib, Farg‘onada 2:1, Toshkentda 3:1 hisobi qayd etilgandi.\n21-turdagi g‘alabasidan so‘ng Toshkent grandi turnir jadvalida kuchli uchlikka kirib oldi. “Neftchi” esa 15-o‘rinda. Vadim Abramov tashrifiga 9 ta tur to‘lganiga qaramay, mutaxassis “Neftchi” bilan g‘alaba qozona olmadi.\nO‘zbekiston Oliy Ligasi\n 21-tur bellashuvlari\n 15-sentabr, juma\nGollar: Akrom Komilov, 16 (1:0). Vohid Shodiyev, 51 (2:0).\n16-sentabr, shanba\n“Qo‘qon—1912” — “Mash’al” — 16:30\n“So‘g‘diyona” — “Qizilqum” — 18:00\n“Buxoro” — “Dinamo” — 18:00\n“Navbahor” — “Metallurg” — 18:00\n“Nasaf” — “Lokomotiv” — 18:45\n“Paxtakor” — “Sho‘rtan” — 19:00\n17-sentabr, yakshanba\n“Olmaliq” — “Obod” — 18:00\n", "category": "Sport", "title": "Vadim Abramov o‘zaro to‘qnashuvlarning uchinchisida ham Mirjalol Qosimovga imkoniyatni boy berdi", "date": "09/16/2017", "url": "https://daryo.uz/2017/09/16/vadim-abramov-ozaro-toqnashuvlarning-uchinchisida-ham-mirjalol-qosimovga-imkoniyatni-boy-berdi/"}
{"content": "Yangi smartfonlar va boshqa gadjetlar taqdim etilganidan so‘ng, Apple kompaniyasining kapitalizatsiyasi 1 trillion dollardan oshib ketdi. Bu haqda NASDAQ birjasining ma’lumotlariga asosanib, “Kommersant” xabar berdi.\n\nKompaniya aksiyalarining qiymati bir qimmatbaho qog‘oz uchun 223,6 dollarni tashkil etgan. Mazkur ko‘rsatkich bundan oldingi savdolarga nisbatan 3,18 foizga ortiq demakdir.\n10-sentabr kuni Apple kompaniyasi smartfonlarning yangi modelini taqdim etdi. iPhone 11 Pro’ning narxi 999 dollar, iPhone 11 Pro Max — 1099 dollar, iPhone 11 esa 699 dollardan boshlanadi.\nMavzuga doir: Apple iPhone 11 va iPhone 11 Pro smartfonlarini taqdim etdi", "category": "Texnologiyalar", "title": "Apple kapitalizatsiyasi 1 trln dollardan oshib ketdi", "date": "09/12/2019", "url": "https://daryo.uz/2019/09/12/apple-kapitalizatsiyasi-1-trln-dollardan-oshib-ketdi/"}
{"content": "Moskvaning Domodedovo aeroportidan Farg‘onaga uchayotgan samolyot yo‘lovchining o‘limi sababli Samarada favqulodda qo‘nishni amalga oshirdi. Bu haqda “RIA Novosti” xabar berdi.\n\nQayd etilishicha, Domodedovo—Farg‘ona yo‘nalishi bo‘yicha SVR2419 reysini bajargan samolyot yo‘lovchilardan birining sog‘ligi yomonlashgani sababli Samaradagi “Kurumoch” aeroportiga qo‘nishga majbur bo‘lgan.\nShifokorlar samolyot bortiga yetib kelganda, yo‘lovchi vafot etib bo‘lgandi.\nDastlabki ma’lumotlarga ko‘ra, vafot etgan yo‘lovchi O‘zbekiston fuqarosi bo‘lgan. Uning o‘limiga o‘pkadagi shish bilan kuzatilgan infarkt sabab bo‘lgan.\nAvvalroq, 6-noyabr kechki vaqt Pekindan Toshkentga uchayotgan Uzbekistan Airways samolyoti Xitoyning Lanchjou shahridagi aeroportga favqulodda qo‘ngani haqida xabar berilgan edi. Samolyot yo‘lovchilardan 5 nafari — O‘zbekistonning 3 fuqarosi hamda Rossiyaning 2 fuqarosi sog‘ligi yomonlashgan. Yo‘lovchilarga samolyot qo‘nganidan keyin birinchi tibbiy yordam ko‘rsatilgan va ular shahar klinik shifoxonasiga joylashtirilgan. Shundan keyin samolyot 7-noyabr ertalab Toshkentga uchib ketgan.\nMavzuga doir: Pekindan Toshkentga uchayotgan Uzbekistan Airways samolyoti Xitoy aeroportiga favqulodda qo‘ndi", "category": "Mahalliy", "title": "Moskvadan Farg‘onaga uchayotgan samolyot bortida o‘zbekistonlik yo‘lovchi vafot etdi", "date": "11/08/2019", "url": "https://daryo.uz/2019/11/08/moskvadan-fargonaga-uchayotgan-samolyot-bortida-ozbekistonlik-yolovchi-vafot-etdi/"}
{"content": "Shimoliy Koreya yetakchisi Kim Chen In “Moranbong” qizlar pop-guruhini Pekinga bir haftalik gastrol safarlariga jo‘natishga qaror qildi, deya xabar beradi “Gazeta.ru”.\n\nPxenyan shu tariqa BMT Xavfsizlik kengashi KXDRda inson huquqlari buzilishini muhokama etadigan majlisi arafasida o‘zining asosiy ittifoqdoshi bilan munosabatlarni yaxshilash niyatida. Inson huquqlari faollari BMT Kim Chen Inni xalqaro sudga berishiga umid qilmoqda, Xavfsizlik kengashida taqiq huquqiga ega Xitoy esa Shimoliy Koreya yetakchisini bunday qismat kutmasligining yagona kafolati bo‘lsa ajab emas.\n\n2012-yili shaxsan Kim Chen Inning ko‘rsatmasi bilan tashkil etilgan “Moranbong” guruhida 21 nafar qiz bor. Janubiy Koreyadagi ko‘psonli jamoalardan farqli ravishda, guruh ishtirokchilari sozlarni o‘zi chaladi.\n\nUndan tashqari, qizlar harbiy unvonlarga ega va muxlislar oldida ham asosan harbiy liboslarda chiqadi. Shunday ekan, mazkur guruhni pop-jamoa emas, harbiy orkestr deb ham atash mumkin.\n", "category": "Madaniyat", "title": "Kim Chen In “Moranbong” qizlarini Xitoyga jo‘natishga qaror qildi (foto)", "date": "12/09/2015", "url": "https://daryo.uz/2015/12/09/kim-chen-in-moranbong-qizlarini-xitoyga-jonatishga-qaror-qildi-foto/"}
{"content": "Kiyevda 3-yanvarga o‘tar kechasi Ukraina davlat qo‘riqlov boshqarmasi xodimi o‘ldirildi. Bu haqda “MK.ru” xabar bermoqda.\n\n26 yoshli Vasilix Xelyuk ikki itini sayr qildirayotgan o‘tkinchi bilan janjallashib qoldi. Mojaro davomida itlarning egasi qo‘riqchining yuziga kutilmaganda keskin zarba berishi oqibatida u yiqilib tushgan va tez orada halok bo‘lgan.\nShifokorlar xulosasiga ko‘ra, yigit boshiga berilgan zarbadan hushiga kelmasdan vafot etgan.\nHujum qilgan erkak mamlakat professional boks ligasining vakili mashhur bokschi Pyotr Ocheretyan ekanligi xabar qilinmoqda. Qasddan o‘ldirish bo‘yicha jinoyat ishi qo‘zg‘atilgan. Gumonlanuvchiga 15 yilgacha ozodlikdan mahrum etish jazosi tahdid qilmoqda.", "category": "Dunyo", "title": "Kiyevda bokschi Poroshenko qo‘riqlov xizmati xodimini bir zarba bilan o‘ldirdi", "date": "01/03/2019", "url": "https://daryo.uz/2019/01/03/kiyevda-bokschi-poroshenko-qoriqlov-xizmati-xodimini-bir-zarba-bilan-oldirdi/"}
{"content": "Amerikaning Formidable kompaniyasi dasturchisi Kris Bolin faqat oflayn rejimida ishlaydigan saytni yaratdi, deb yozadi TJournal. Agar unga internetga ulangan holda kirsangiz, sahifada internetni o‘chirib qo‘yish haqidagi iltimos paydo bo‘ladi.\n\nFoydalanuvchi internetni uzib qo‘ygach, u Bolinning murojaati yozilgan sahifaga tushib qoladi. Uning mazmuni shundan iboratki, internet bizning mahsuldorligimizga kuchli ta’sir qiladi.\n“Siz vaqtingizni unumli o‘tkazmoqchimisiz? Unda shunchaki oflayn bo‘ling. Doimiy ravishda internetda bo‘lish — ham tashqi, ham ichki chalg‘ituvchi omillar qurshovida bo‘lish demakdir”, — deb yozadi u.\nTashqi chalg‘ituvchi omillarga Bolin ijtimoiy tarmoq va pochta qutilaridagi xatlarni kiritdi, ichkilariga esa — foydalanuvchilarni internetga kirib, ijtimoiy tarmoqlarni tekshirishga undaydigan qiziquvchanlikni misol qildi.\nBolinning fikricha, faqat oflaynda o‘qish mumkin bo‘lgan kontent foydalanuvchilarga turtki beradi va ularni boshqacha fikrlashga undaydi. Uning so‘zlariga ko‘ra, foydalanuvchilar ko‘pincha maqolalarni oxirigacha o‘qimasligiga ularda juda ko‘p chalg‘ituvchi linklar borligi sababchidir.\nBolin ko‘pchilikning ishi internet bilan bog‘liq bo‘lsa-da, har doim oflaynda ishlab ko‘rish uchun bo‘sh vaqt topish mumkinligini ta’kidladi.", "category": "Texnologiyalar", "title": "AQShlik dasturchi faqat internetsiz ishlaydigan saytni yaratdi", "date": "08/24/2017", "url": "https://daryo.uz/2017/08/24/aqshlik-dasturchi-faqat-internetsiz-ishlaydigan-saytni-yaratdi/"}
{"content": "O‘zbekiston faxriylarni ijtimoiy qo‘llab-quvvatlash “Nuroniy” jamg‘armasi boshqaruvi raisi Shuhrat Jalilov O‘zbekiston xalq shoiri Shukrulloga I darajali (oltin) “Mehnat faxriysi” ko‘krak nishonini topshirdi. Bu haqda O‘zA xabar bermoqda.\n\nShukrullo mamlakat shoir va yozuvchilari orasida “Nuroniy” jamg‘armasining ana shunday ko‘krak nishoni bilan taqdirlangan ilk qalamkash bo‘ldi.\nShuhrat Jalilov boshchiligidagi “Nuroniy” jamg‘armasi faollari O‘zbekiston xalq yozuvchisi Xudoyberdi To‘xtaboyev xonadonida bo‘lib, unga ham I darajali (oltin) “Mehnat faxriysi” ko‘krak nishonini topshirdi.\nEndi ularning xonadoni eshigida buni bildiruvchi belgi o‘rnatiladi.", "category": "Mahalliy", "title": "Shukrullo va Xudoyberdi To‘xtaboyevga I darajali “Mehnat faxriysi” ko‘krak nishoni topshirildi", "date": "11/24/2018", "url": "https://daryo.uz/2018/11/24/shukrullo-va-xudoyberdi-toxtaboyevga-darajali-mehnat-faxriysi-kokrak-nishoni-topshirildi/"}
{"content": "Bugun O‘zbekiston Milliy Olimpiya qo‘mitasida Respublika Xokkey federatsiyasi rahbariyati, sportchi-murabbiylar va jurnalistlar ishtirokida matbuot anjumani bo‘lib o‘tdi.\n\nMa’lumki, mahalliy jamoalarning eng kuchli o‘yinchilaridan tashkil topgan O‘zbekiston terma jamoasi 2013-yilning mart oyida Olma-Ota shahriga safar qilib, Qozog‘iston oliy liga jamoalari bilan uchta o‘rtoqlik uchrashuvini o‘tkazib qaytdilar.\nJoriy yilning oktabr oyida esa “Binokor” jamoasi ilk bor Qozog‘istonda klublar o‘rtasida tashkil etilgan xalqaro turnirda ishtirok etdi va yakunda bronza medali sovrindori bo‘ldi. Jamoa sardori Alisher Azimov esa turnirning “Eng yaxshi xokkeychisi” deb topildi.\n2013-yilning 5-oktabr kuni O‘zbekiston xokkey federatsiyasi Respublika Adliya vazirligi ro‘yxatidan o‘tkazildi. Matbuot anjumanida Federatsiya rahbariyati 2014-yilgi taqvim haqida to‘xtalib, ichki chempionatdan tashqari, terma jamoamizni qator xalqaro turnirlarda ishtirok etishini e’tirof etdilar. E’tiborlisi, bugungi kunga kelib BAA, Malayziya, Singapur, Quvayt, Qatar, Yaponiya, Koreya, Shvetsiya, Chexiya kabi sportning ushbu turi keng rivojlangan davlatlarda o‘tkaziladigan xalqaro turnir tashkilotchilaridan ham takliflar bo‘lmoqda.\nFederatsiya rahbariyatining ta’kidlashicha, yaqin kelajakda Toshkent, Farg‘ona va Samarqand viloyatlarida poytaxt jamoalariga raqobatdosh bo‘la oladigan xokkey klublari tashkil qilish ishlari boshlab yuboriladi va navbatdagi mamlakat chempionatlarida ushbu xudulardan ham jamoalarni ishtirok etishi rejalashtirilgan.\nO‘zbekiston terma jamoasi bosh murabbiyi Alisher Azimov xokkey sport turini Osiyo qit’asidagi rivojlanish darajasiga to‘xtalib, O‘zbekiston terma jamoasi ham yaqin kelajakda qishki Osiyo o‘yinlarida, shuningdek, qit’a chempionatlarida ishtirok etishini e’tirof etdi.\nTadbirda mamlakatimizda faoliyat ko‘rsatadigan xokkey klublarining moddiy-texnik bazasini mustaxkamlash, barpo etilishi rejalashtirilgan muz saroylari, malakali mutaxassislar safini kengaytirish borasidagi savollarga ham atroflicha javob olindi.", "category": "Sport", "title": "O‘zbekiston xokkeychilari yaqin kelajakda qishki Osiyo o‘yinlarida ishtirok etadi", "date": "12/13/2013", "url": "https://daryo.uz/2013/12/13/ozbekiston-xokkeychilari-yaqin-kelajakda-qishki-osiyo-oyinlariga-chiqishadi/"}
{"content": "O‘zbekistonda 2019-yil paxta hosilini yig‘ib-terib olish ishlarini uyushqoqlik bilan o‘tkazish chora-tadbirlari to‘g‘risida Hukumat qarori qabul qilindi. Bu haqda “Huquqiy axborot” kanali xabar berdi.\n\nQarorga ko‘ra:\nShuningdek, paxta to‘qimachilik ishlab chiqarish tashkilotlariga va klasterlarga paxtani terib olish uchun banklar tomonidan yillik 16 foiz stavkada kredit ajratiladi.\nBundan tashqari, qarorga ko‘ra 2019-yil hosilini qisqa muddatda yig‘ib olish, terimchilar bilan o‘z muddatida hisob-kitob qilish uchun Qishloq xo‘jaligini davlat tomonidan qo‘llab-quvvatlash jamg‘armasiga 2020-yilda qaytarish sharti bilan foizsiz ssuda ajratiladi.", "category": "Mahalliy", "title": "O‘zbekistonda paxta hosilini terish uchun narxlar belgilandi", "date": "09/10/2019", "url": "https://daryo.uz/2019/09/10/ozbekistonda-paxta-hosilini-terish-uchun-narxlar-belgilandi/"}
{"content": "Yaponiyada davom etayotgan “O‘zbekiston haftaligi” doirasida madaniyat vaziri o‘rinbosari K. Oqilovaning Tokio shahrida Yaponiya “Min-On” konsert assotsiatsiyasi prezidenti K. Ito bilan uchrashdi. Bu haqda O‘zA xabar bermoqda.\n\nYaponiyaning ushbu uyushmasi turli mamlakatlar bilan madaniyat, musiqa sohasida hamkorlik aloqalarini o‘rnatish bilan shug‘ullanadi.\nK. Ito K. Oqilova hamrohligida O‘zbekiston amaliy san’ati va milliy hunarmandchilik ko‘rgazmasini ko‘zdan kechirdi. U O‘zbekiston bilan Yaponiya o‘rtasida qaror topgan do‘stlik va yaqin hamkorlik aloqalari madaniy-gumanitar sohada ham faol rivojlanayotganini ta’kidladi.\nYaponiyada tashkil etiladigan turli tadbirlarda O‘zbekiston san’at ustalari, Samarqandda o‘tkaziladigan “Sharq taronalari” xalqaro musiqa festivalida esa yaponiyalik vakillarning ishtirok etishi o‘ziga xos an’ana tusini olganini mamnuniyat bilan qayd etdi.\nHaftalik doirasida O‘zbekiston vakillari Yaponiya parlamenti deputatlari, madaniyat va san’at namoyandalari bilan uchrashuvlar o‘tkazmoqda. Muzeylar ishini tashkil etishda zamonaviy texnologiyalardan keng foydalanish, muzeyga keluvchilar uchun qulayliklar yaratish sohasida hamkorlikni mustahkamlash imkonini beradigan kelishuvlarga erishildi.", "category": "Madaniyat", "title": "Yaponiyada O‘zbekiston amaliy san’ati va milliy hunarmandchilik ko‘rgazmasi tashkil etildi", "date": "05/18/2018", "url": "https://daryo.uz/2018/05/18/yaponiyada-ozbekiston-amaliy-sanati-va-milliy-hunarmandchilik-korgazmasi-tashkil-etildi/"}
{"content": "AQShning Massachusets shtatida yashovchi 28 yoshli Devid Rayt IShIDni qo‘llab-quvvatlash va mamlakat hududida teraktlar rejalashtirishda aybdor deb topilib, 28 yil qamoq jazosiga hukm qilindi. Bu haqda “TASS” xabar bermoqda. \n\nRayt umrbod qamoq jazosiga hukm qilinishi mumkin edi, biroq Boston sudi unga nisbatan yengilroq jazo tayinladi.\nTergovga ko‘ra, Rayt, uning tog‘asi Usoma Abdulla Rahim va sheriklari Nikita Rovinski 2015-yili Texas shtatida Muhammad payg‘ambarga (s.a.v) karikaturalar namoyish etilgan konferensiyada ishtirok etgan Pamela Gellerni “o‘ldirmoqchi va boshini tanasidan judo etmoqchi” bo‘lgan. Ammo mazkur hujum amalga oshirilmadi. \nUsoma Abdulla Rahim 2015-yili Bostonda politsiya tomonidan otib o‘ldirildi. Raytga qarshi ko‘rsatma bergan Nikita Rovinski ayni paytda sud hukmini kutmoqda. Prokuratura unga 15 yil qamoq jazosi berilishini talab qildi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "Massachusetsda yashovchi Devid Rayt IShIDni qo‘llab-quvvatlagani uchun 28 yil qamoq jazosiga hukm qilindi", "date": "12/20/2017", "url": "https://daryo.uz/2017/12/20/massachusetsda-yashovchi-devid-rayt-ishidni-qollab-quvvatlagani-uchun-28-yil-qamoq-jazosiga-hukm-qilindi/"}
{"content": "Vyetnam Sotsialistik Respublikasining poytaxti Xanoy shahrida joylashgan Katta opera teatrida O‘zbekiston madaniyat kunlarining ochilish marosimiga bag‘ishlangan tantanali gala-konsert bo‘lib o‘tdi. Bu haqda Madaniyat vazirligi matbuot xizmati ma’lum qildi.\n\nTeatr foyesida O‘zbekiston madaniyati, milliy an’ana, urf-odatlarini aks ettiruvchi fotoko‘rgazma hamda amaliy san’at, hunarmandchilik mahsulotlari namoyishi tashkillashtirildi.\n\n\n\n\n“Konsertda O‘zbekiston xalq artisti Mahmud Namozov, O‘zbekistonda xizmat ko‘rsatgan artistlar Yahyo va Muhsin Mo‘minovlar, el suygan xonanda va sozandalar, raqqosalarning ijro mahoratlari Vyetnam shahri aholisida katta taasssurot qoldirgani ularning gulduros olqishlaridan ma’lum bo‘ldi”, - deyiladi Madaniyat vazirligi xabarida.\n\n\n\n\n\n\n", "category": "Madaniyat", "title": "Vyetnamda O‘zbekiston madaniyati kunlarining tantanali ochilish marosimi bo‘lib o‘tdi (foto)", "date": "04/21/2018", "url": "https://daryo.uz/2018/04/21/vyetnamda-ozbekiston-madaniyati-kunlarining-tantanali-ochilish-marosimi-bolib-otdi-foto/"}
{"content": "Walmart amerika savdo tarmog‘i Kremniy vodiysida yangi yetkazib berish dasturini sinovdan o‘tkazishni boshladi. Kompaniya “aqlli” qulflar ishlab chiqaruvchi August Home startapi bilan shartnoma imzolagan. Qulf tufayli yetkazib beruvchi mahsulotlarni to‘g‘ridan-to‘g‘ri foydalanuvchining sovutgichida qoldiradi. Bu haqda TJournal xabar bermoqda.\n\nDeliv dasturi orqali buyurtma berilgandan so‘ng yetkazib beruvchi bir marta ishlatiladigan kodni oladi. Kod buyurtma yetkazib beriladigan uyning qulfini, uyning egasi uyda bo‘lmgan vaqtda ham, ochishga imkon beradi. Shundan so‘ng kompaniya xodimi mahsulotlarni sovutgichga joylaydi, uydan chiqib, eshikni yopib ketadi. Yetkazib beruvchining harakatlarini uy egasi kuzatuv kamerasi orqali kuzatishi mumkin.\nHozircha dastur sinov jarayonida va undan August Home qulflari egalarining bir qismi foydalanishi mumkin.", "category": "Texnologiyalar", "title": "Walmart xaridlarni foydalanuvchining sovutgichiga yetkazib berish xizmatini sinovdan o‘tkazmoqda (video)", "date": "09/26/2017", "url": "https://daryo.uz/2017/09/26/walmart-xaridlarni-foydalanuvchining-sovutgichiga-yetkazib-berish-xizmatini-sinovdan-otkazmoqda-video/"}
{"content": "“Keksalarni e’zozlash yili” Davlat dasturida o‘zbek xalqining keksalarni e’zozlash bo‘yicha ko‘p asrlik qadriyatlari va an’analarini aks ettiradigan to‘liq metrajli badiiy film yaratish, shu bilan birga, mazkur xayrli ishni davom ettirgan holda har yili bosh qahramonlari keksalar bo‘lgan kamida bitta badiiy film ishlab chiqarish vazifasi belgilangan, deb xabar beradi “O‘zbekkino” Milliy agentligi matbuot xizmati.\n\nMazkur vazifalarni bajarish maqsadida “O‘zbekkino” Milliy agentligi buyurtmasiga muvofiq “San’at-ma’no” kinostudiyasida tasvirga olinayotgan komediya janridagi “Barakasini bersin” badiiy filmini ishlab chiqarish jarayoni yakuniy bosqichga kirdi.\nFarhod Xudoyberdiyev rejissorlik qilayotgan mazkur filmda o‘zbek xalqiga xos bo‘lgan halollik, bag‘rikenglik, keksalarni hurmat va izzat qilish, ardoqlash, ularning boy hayotiy tajribalari asosidagi nasihatlariga quloq tutish, duoi fotihalarini olish kabi ezgu fazilatlar hamda tarixiy qadriyatlar haqida hikoya qilinadi.\nKartina bosh qahramonlari – Haydar buva bilan Shomirza kunlarning birida bozorda echki sotadi. Kutilmaganda echki yana Shomirzanikiga qaytib keladi. Aksiga olib, qahramonlar echkini xarid qilgan odamning ismini ham, qaysi qishloqda yashashini ham so‘ramagan.\nNima qilib bo‘lsa-da o‘zganing omonatini o‘ziga qaytarish kerak – ular o‘ylay-o‘ylay qochoq echkining yangi egasini topish niyatida yo‘lga chiqadi. Bu jarayonda ikki qariya qiziq hangomalarni, kutilmagan voqealarni boshdan kechiradi.\nFilmda Erkin Komilov, Farhod Abdullayev, Tolib Mo‘minov, Rajab Adashev, Mamasoli Yusupov, Jamila G‘ofurova, Ilmira Rahimjonova kabi taniqli va yosh aktyor-aktrisalar suratga tushdi. Hozirgi vaqtda filmning montaj ishlari yakuniga yetib, ovozlashtirish jarayoni davom etmoqda. Kartina taqdimoti 2015-yilning kuz faslida bo‘lib o‘tishi rejalashtirilgan.\nQayd etish joiz, ayni vaqtda “O‘zbekkino” Milliy agentligi buyurtmasiga asosan tasvirga olinayotgan filmlardan “Dadil bo‘l, Kamoliddin!” (rejissor Elyor Hoshimov) kartinasi so‘nggi bosqichga kirgan bo‘lsa, “Ustyurtga yo‘l” (rejissor Abduvohid G‘aniyev), “Ajal jodusi” (rejissor Hilol Nasimov), “Oyqiz ertagi” (rejissor Akbar Bekturdiyev) badiiy filmlarini tasvirga olish ishlari davom etmoqda.\nBundan tashqari, rejissor Rustam Sa’diyev tomonidan giyohvand moddalar savdosining zarari haqida “Lolaqizg‘aldoq”, rejissor Zulfiqor Musoqov tomonidan inson ruhiy kechinmalari haqida “Kuzning bir kuni”, rejissor Sobir Nazarmuhamedov tomonidan, “Keksalarni e’zozlash yili” davlat dasturida belgilangan vazifalar ijrosi doirasida, safarga otlangan uch do‘stning falsafiy mushohadalari haqida “Toliqqan ko‘ngillar oyga talpinar” nomli kartinalar ham ishlab chiqarishga tushirildi.\nO‘z navbatida, yoshlarning aqidaparast oqim va sektalikka asoslangan turli noqonuniy va noan’anaviy missionerlik jamoalari ta’siriga tushib qolishining oldini olishga qaratilgan “So‘nggi pushaymon” nomli badiiy filmni yaratish ishlari Nozim Jumayev rejissorligida 2015-yilning iyun oyidan boshlab yuborildi.", "category": "Madaniyat", "title": "Komediya janridagi “Barakasini bersin” filmi suratga olindi", "date": "07/23/2015", "url": "https://daryo.uz/2015/07/23/komediya-janridagi-barakasini-bersin-filmi-suratga-olindi/"}
{"content": "“Darakchi” gazetasida chop etilgan maqolada “Shum bola” filmi ijodkorlari orasida vafot etgan aktyorlar yodga olingandi. Ular qatoriga Omon rolini ijro etgan Saidkarim Saidoripov ham kiritilgandi.\n\nYuqoridagi ma’lumot film rejissyori Damir Salimovning tasdig‘iga ko‘ra berilgan.\nMaqola chop qilinganidan so‘ng, Saidkarim Saidoripovning o‘zi gazeta tahririyatiga qo‘ng‘iroq qilib, “Men ‘Shum bola’dagi Omonman. Tirikman!” deganida, tahririyat a’zolari ham bu gapdan shoshib qolgan. Damir Salimovga qo‘ng‘iroq qilinganda, u ham hayratini yashira olmagan:\n“Iye! Rostanmi? Yaxshiyamki, film haqida maqola chop etibsizlar, shu bahonada eski qadrdonimiz, aktyorimiz hayotligi haqidagi xushxabarni eshitdik! Bundan juda xursandman. Ancha ilgari uning vafot etgani to‘g‘risida eshitgandim. Umri uzoq bo‘larkan. ‘Shum bola’dan boshqa filmlarda rol ijro etmagan bo‘lsa-da, Saidkarim ijrosidagi bu rol tomoshabinlarimiz qalbidan o‘chmas joy olgan. Omon bo‘lsin”.", "category": "Madaniyat", "title": "Vafot etgani taxmin qilingan “Shum bola”dagi Omon rolini o‘ynagan aktyor tirik ekanligi ma’lum bo‘ldi", "date": "05/08/2015", "url": "https://daryo.uz/2015/05/08/vafot-etgani-taxmin-qilingan-shum-boladagi-omon-rolini-oynagan-aktyor-tirik-ekanligi-malum-boldi/"}
{"content": "“Tolibon” diniy-radikal harakati AQSh prezidenti Donald Trampga ochiq xat yo‘llab, uni Afg‘oniston hududidan qo‘shinlarni olib chiqib ketishga chaqirdi. Bu haqda, AP’ga asoslanib, “Gazeta.ru” xabar bermoqda.\n\nMaktub jurnalistlarga toliblarning vakili Zabihulloh Mujohid tomonidan yo‘llandi. Unda aytilishicha, Tramp Afg‘onistondagi vaziyat nazoratini generallarga topshirmasligi lozim. Shuningdek, uning fikricha, AQSh qo‘shin sonini oshirishni emas, kontingentni tezroq olib chiqib ketishni o‘ylashi lozim.\nAyni paytda Afg‘onistonda 8,4 ming amerikalik harbiy xizmatchi bor.", "category": "Dunyo", "title": "“Tolibon” Trampni Afg‘onistondan qo‘shinlarni olib chiqib ketishga chaqirdi", "date": "08/15/2017", "url": "https://daryo.uz/2017/08/15/tolibon-trampni-afgonistondan-qoshinlarni-olib-chiqib-ketishga-chaqirdi/"}
{"content": "Sony Interactive Entertainment kompaniyasi ommabop PlayStation 4 ning so‘nggi hayotiy bosqichi haqida ma’lum qildi. Biroq kompaniya rahbari Jon Koderning ma’lum qilishicha, ishlab chiqaruvchi qurilma savdosini to‘xtatishni rejalashtirmayapti. Bu haqda “Korrespondent.net” xabar berdi.\n\nKompaniya bu kabi bayonot mahsulot savdosiga salbiy ta‘sir ko‘rsatishini tan olmoqda. Biroq, shunga qaramasdan, kompaniyaning moliyaviy ko‘rsatkichlari qo‘shimcha xizmatlar hisobiga avvalgidek qolishi kerak.\nYaqin vaqt ichida qurilma uchun yangi o‘yinlarning chiqishi kutilmoqda. Biroq Koderning so‘zlariga ko‘ra, 2021-yilga qadar qurilma savdosi qisqaradi. Mutaxassislarning fikricha, bu PlayStation 5 ga ishora hisoblanadi.", "category": "Texnologiyalar", "title": "Sony PlayStation 4 ning so‘nggi hayotiy bosqichi haqida ma’lum qildi", "date": "05/23/2018", "url": "https://daryo.uz/2018/05/23/sony-playstation-4-ning-songgi-hayotiy-bosqichi-haqida-malum-qildi/"}
{"content": "Vazirlar Mahkamasi huzuridagi Millatlararo munosabatlar va xorijiy mamlakatlar bilan do‘stlik aloqalari qo‘mitasida Xalqaro ona tili kuni munosabati bilan adabiy-badiiy kecha tashkil etildi. Bu haqda O‘zA xabar bermoqda.\n\nUnda diplomatik korpus vakillari, milliy madaniy markazlar rahbarlari va faollari ishtirok etdi.\nTadbirda ta’kidlanganidek, mamlakatda istiqomat qilayotgan barcha millat vakillari o‘z ona tillarida bemalol so‘zlashishi, urf-odati, san’ati va madaniyatini rivojlantirish huquqi kafolatlangan. O‘zbekistonda ta’lim yetti tilda olib boriladi.\n“O‘zbekistonda 56 ta qirg‘iz tilida ta’lim beriladigan maktab bor, — dedi Respublika qirg‘iz milliy madaniy markazi raisi o‘rinbosari Abiba Yunusaliyeva. — Maktablar uchun qirg‘iz tilidagi darsliklar budjet hisobidan nashr qilinadi va o‘quvchilarga tarqatiladi. Undan tashqari badiiy adabiyotlar ham chop etiladi. Radio va televideniyeda qirg‘iz tilida ko‘rsatuv va eshittirishlar berib boriladi. Mamlakatimizda turli millat vakillari uchun yaratilgan bunday imkoniyat va sharoitdan juda mamnunmiz”.\nTadbirda milliy madaniy markazlar tomonidan tayyorlangan dasturlar namoyish etildi. O‘zbek, ozarbayjon, boshqird, rus, ukrain, polyak va boshqa tillarda she’rlar o‘qildi, qo‘shiqlar ijro etildi.", "category": "Mahalliy", "title": "Toshkentda Xalqaro ona tili kuni munosabati bilan badiiy kecha uyushtirildi", "date": "02/25/2018", "url": "https://daryo.uz/2018/02/25/toshkentda-xalqaro-ona-tili-kuni-munosabati-bilan-badiiy-kecha-uyushtirildi/"}
{"content": "Qozog‘istonning mashhur internet nashrlaridan biri bo‘lgan “365info.kz” saytida ana shu sarlavhada maqola e’lon qilindi. Unda atom energiyasidan tinchlik yo‘lida foydalanish bo‘yicha O‘zbekiston Prezidentining tashabbusi va bu borada Qozog‘istondagi holat tahlil qilingan, deb xabar beradi “Xalq so‘zi Online”.\n\n“Mana 20 yildirki, Qozog‘iston hududida AES qurish loyihasi muhokama qilinadi. Ehtimoliy maydonlar aniqlangandi, istiqbolli rejalar tuzilgandi, qizg‘in bahslarda barcha ‘+’ va ‘-’ lar aniqlangandi, biroq Bozumbayevning (Qozog‘iston energetika vaziri) aytishicha, haligacha qaror qabul qilinmadi. O‘zbekiston esa Rosatomning taklifini ikkilanib o‘tirmay qabul qildi va endi uning o‘z atom elektr stansiyasi bo‘ladi”, — deyiladi maqolada.\nMuallif atom energiyasidan tinchlik yo‘lida foydalanish uchun O‘zbekiston kabi Qozog‘istonda ham ehtiyoj va imkoniyatlar mavjud ekanligini ta’kidlaydi va bu masala goh hamkor tanlash masalasi, goh joy borasida bir to‘xtamga kela olmaslik sabab tinimsiz ravishda ortga surilib kelayotganini ta’kidlaydi.\nShuningdek, maqolada ilmiy tadqiqotlarga ixtisoslashgan “PIR-sentr” (Rossiya) ilmiy xodimi professor Vadim Kozyulinning quyidagi fikrlari keltirib o‘tilgan:\n“O‘zbekistonda sovet davrlaridan buyon uran qazib olinadi. Energiya manbalari katta muammoga aylangan bugungi kunda O‘zbekiston uchun bu masalani uzil-kesil hal qilish vaqti keldi. Umuman, Prezident Mirziyoyev ko‘plab shu kabi jiddiy muammolar yuzasidan dadillik bilan qaror qabul qilmoqda. Tinchlik yo‘lidagi atom O‘zbekistonga mutlaqo yangi sohaga asos solish, yuksak malakali mutaxassislar tayyorlash, tibbiyot va murakkab uskunalar bilan bog‘liq fanlar va ishlab chiqarish tarmoqlari paydo bo‘lishiga zamin yaratadi”.\nNashr maqolaga xulosa qilar ekan, 2000-yillarda Atirau viloyatida integratsiyalashgan neft-kimyo kompleksini barpo etish loyihasini esga oladi. “Bu zavod polimerlar ishlab chiqarish bo‘yicha MDHda yetakchi ishlab chiqaruvchiga aylanishi mumkin edi. Ammo bizning mutaxassislar o‘ylanib o‘tirguncha bunday ulkan kompleks 2016-yilda O‘zbekistonda, atigi 4 yil ichida qurib bitkazildi va Markaziy Osiyo bozorini darhol egallab oldi. Qozog‘iston yuqori texnologiyalar borasida yetakchilikni, bu istiqbolli bozorni qo‘shnilarimiz va yaxshi ma’nodagi raqobatchimizga berib yuborishini istamagan bo‘lardik”, — deyiladi maqolada.", "category": "Mahalliy", "title": "Qozoq matbuoti: Qozog‘iston o‘ylab o‘tirguncha O‘zbekiston dadil qadamlar bilan ilgarilab ketmoqda", "date": "08/02/2018", "url": "https://daryo.uz/2018/08/02/qozoq-matbuoti-qozogiston-oylab-otirguncha-ozbekiston-dadil-qadamlar-bilan-ilgarilab-ketmoqda/"}
{"content": "30-iyun kuni Samarqand shahridagi Ko‘k saroy xiyoboniga o‘rnatilgan bo‘m-bo‘sh kitob javoni yuzasidan Milliy gvardiya viloyat bo‘limi izoh berdi. Bu haqda Zarnews xabar qiladi.\n\nMilliy gvardiya harbiy xizmatchilari Prezident Shavkat Mirziyoyev tomonidan ilgari surilgan 5 muhim tashabbusining 4-yo‘nalishi ijrosini ta’minlash hamda yoshlarning kitobga bo‘lgan qiziqishini oshirish maqsadida 2019-yil 26-iyun kuni Samarqand shahridagi Ko‘ksaroy maydoni va Alisher Navoiy nomidagi istirohat bog‘i hududiga kitob javonlari o‘rnatgan. Ushbu kitob javonlariga turli xil badiiy kitoblar qo‘yilgan. Maqsad – javonda turgan kitoblarni yoshlar bo‘sh vaqtida olib o‘qib, yana joyiga qo‘yib ketishi kerak bo‘lgan.\n\nAmmo bugungi kungacha samarqandliklar tomonidan javondagi kitoblar olib ketilgan hamda qaytarilmagan. Ko‘k saroy maydonidagi javonga ikki marta Alisher Navoiy nomidagi istirohat bog‘i hududidagi javonga esa uch marta 200 ga yaqin kitob qo‘yilgan. Kitoblarni o‘g‘irlatmaslik maqsadida kelgusida mazkur javonlarga to‘liq video kuzatuv uskunalarini o‘rnatish rejalashtirilgan.\n\n“Hurmatli fuqarolar! Ushbu javonlardagi kitoblar uyda o‘qish uchun emas, balki kitob javoni yonidagi o‘rindiqlarda o‘tirib, o‘qib bo‘lgach yana joyiga qaytarib qo‘yish uchundir. Zero, sizdan boshqa fuqarolar ham ushbu kitobni o‘qish ishtiyoqida yurganini unutmang!”— deyiladi izohda.\n", "category": "Madaniyat", "title": "Samarqanddagi xiyobonga o‘rnatilgan bo‘m-bo‘sh kitob javoni yuzasidan izoh berildi (foto)", "date": "06/30/2019", "url": "https://daryo.uz/2019/06/30/samarqanddagi-xiyobonga-ornatilgan-bom-bosh-kitob-javoni-yuzasidan-izoh-berildi-foto/"}
{"content": "Bugun, 21-sentabr kuni Toshkentdagi Milliy olimpiya qo‘mitasida Indoneziyada bo‘lib o‘tgan XVIII Osiyo o‘yinlarida g‘olib va sovrindor bo‘lgan sportchilarni taqdirlash marosimi bo‘lib o‘tdi. Bu haqda “Daryo” muxbiri xabar bermoqda.\n\nTaqdirlash marosimida so‘zga chiqqan O‘zbekiston bosh vaziri Abdulla Aripov Osiyo o‘yinlarida sovrindor bo‘lgan sportchilarning murabbiylariga qancha miqdorda mukofot pullari berilishiga oydinlik kiritdi. Aripovga ko‘ra, shogirdlari Osiyo o‘yinlarida qo‘lga kiritgan medaliga qarab quyidagicha mukofot puliga ega bo‘ladi:\nEslatib o‘tamiz, Indoneziyadagi Osiyo o‘yinlarida oltin medal sohibi bo‘lgan sportchi 5000 dollar miqdoridagi mukofot puliga ega bo‘lgan bo‘lsa, kumush medalini qo‘lga kiritgan sportchi 3000 dollar mukofot bilan taqdirlandi. Bronza medali sohiblariga esa 2000 dollar mukofot pullari topshirildi.​\nMa’lumot uchun, XVIII yozgi Osiyo o‘yinlarida O‘zbekiston sharafini 30 ta sport turi bo‘yicha 232 nafar sportchi himoya qildi. Shundan 21 nafar sportchi oltin, 24 sportchi kumush va 25 nafar sportchi bronza medalni qo‘lga kiritdi.", "category": "Sport", "title": "XVIII yozgi Osiyo o‘yinlari sovrindorlarining ustozlariga ham mukofot pullari beriladi", "date": "09/21/2018", "url": "https://daryo.uz/2018/09/21/xviii-yozgi-osiyo-oyinlari-sovrindorlarining-ustozlariga-ham-mukofot-pullari-beriladi/"}
{"content": "Kelib chiqishi rossiyalik bo‘lgan amerikalik aktyor Anton Yelchin baxtsiz hodisa oqibatida olamdan o‘tdi, deb xabar bermoqda “Interfaks”. U 27 yoshda edi.\n\nAktyorning jasadi chiqish darvozasiga o‘rnatilgan g‘ishtli pochta qutisi va avtomobil orasida qisilgan holda topildi.\nYelchin repetitsiyaga kelmaganida aktyorning do‘stlari uning yo‘qolganini ma’lum qilgandi.\nAnton Yelchin Leningrad shahrida tug‘ilgan, 1989-yilda esa u oilasi bilan AQShga ko‘chib kelgandi. U “Yulduzli yo‘l (“Startrek”)”, “Terminator: Haloskor keladi” va “Suv qunduzi” filmlaridagi rollari bilan mashhur bo‘lgan.", "category": "Madaniyat", "title": "Kaliforniyada kelib chiqishi rossiyalik bo‘lgan Gollivud aktyori Anton Yelchin halok bo‘ldi", "date": "06/20/2016", "url": "https://daryo.uz/2016/06/20/kaliforniyada-gollivud-aktyori-anton-yelchin-vafot-etdi/"}
{"content": "Bugungi kunda planshetlar tobora ommalashib bormoqda. Poytaxtimizda ham ko‘pchilikning aynan planshetdan foydalanayotganiga guvoh bo‘lmoqdamiz. Bugun “Daryo” muxbiri poytaxtimizning “Fleshka” majmuasiga tashrif buyurib, eng ommabop planshetlar narxi bilan qiziqdi. Keling, ularning ayni paytdagi bahosi va xususiyatlari bilan tanishamiz.\nNarxi: 976 000 so‘m\n\nNarxi: 1 430 000 so‘m\n\nNarxi: 1 086 000 so‘m\n\nNarxi: 1 458 000 so‘m\n\nNarxi: 1 843 000 so‘m\n\nNarxi: 1 362 000 so‘m\n\nNarxi: 1 238 000 so‘m\n\nAziz o‘quvchilar, xo‘sh, sizga planshetlarning qaysi biri yoqdi? Yana qaysi planshetlar haqida ma'lumot olishni istardingiz? Fikrlaringiz bilan bo‘lishing.", "category": "Texnologiyalar", "title": "Eng ommabop planshetlar narxlari bilan tanishamiz", "date": "08/21/2013", "url": "https://daryo.uz/2013/08/21/eng-ommabop-planshetlar-narxlari-bilan-tanishamiz/"}
{"content": "Rossiyaning axborot sohasidagi regulyator organi — “Roskomnadzor” agentligi Xitoyning WeChat messenjerini taqiqlangan saytlar ro‘yxatidan chiqardi. Idora saytida bildirilishicha, kompaniya axborot tarqatish tashkilotchilari reyestriga kiritish uchun talab qilinadigan barcha zarur hujjatlarni taqdim etgan, deb xabar beradi “Kommersant.ru”.\n\n“WeChat International PTE axborot tizimlariga nisbatan ilgari mavjud bo‘lgan cheklash bekor qilindi”, — deyiladi xabarnomada.\nShuningdek, “Roskomnadzor”ning talablarini Vimeo LLC va Opera Software AS kompaniyalari ham bajardi.\nWeChat messenjeri Rossiya hududida bloklangani 5-may kuni ma’lum qilingan edi.", "category": "Texnologiyalar", "title": "Rossiyada Xitoyning WeChat messenjeri blokdan chiqarildi", "date": "05/11/2017", "url": "https://daryo.uz/2017/05/11/rossiyada-xitoyning-wechat-messenjeri-blokdan-chiqarildi/"}
{"content": "BMT bosh kotibi Pan Gi Mun Liviya poytaxti Tripoliga oldindan e’lon qilinmagan tashrif bilan keldi. Bu haqda Liviyani qo‘llab-quvvatlash bo‘yicha BMT missiyasi vakolatxonasiga tayanib “TASS” xabar bermoqda.\n\nTripolida radikal ekstremistlarga sodiq bo‘lgan, o‘z qonuniy huquqlarini yo‘qotgan (Umumilliy kongress) parlament sobiq deputatlari hamda BMT homiyligidagi tinchlik muzokaralarini boykot qilayotgan Vakillar palatasi parlamentariylari yig‘ilishi bo‘lib o‘tdi. Jahon hamjamiyati tomonidan tan olingan palata va Abdulla Abdurrahmon at-Taniy tomonidan shakllantirilgan hukumat Tripolidan 1,6 km sharqda joylashgan Tobrukda yig‘ilish o‘tkazdi.\nAvvalroq, Tunis tashqi ishlar vaziri Monji Xamdi bilan uchrashuvda Pan Gi Mun “Liviyadagi inqirozni bartaraf etib, mamlakatda barqarorlikni tiklash va zo‘ravonlikni tugatish uchun siyosiy muloqot zarurligi”ni ta’kidlagan edi.\nBMT bosh kotibi barcha harbiy tuzilmalarni qurollarni tashlashga hamda Liviyada egallagan bir qator shahar, aeroport va binolarni tark etishga chaqirdi.\nUning so‘zlariga ko‘ra, “hech qanday harbiy aralashuv Liviyadagi ichki inqirozni bartaraf eta olmaydi”. Pan Gi Munning qayd etishicha, Liviyaga jamiyatning barcha qatlamlariga qonuniy huquqlarni taqdim etuvchi yagona parlament zarur.\nO‘z navbatida, parlamentariylarning Tripolidagi vakili Liviyadagi mojarolar ildizi dinda emas, balki siyosiy tajribaning yetarli emasligida deb hisoblashini ma’lum qildi. “Liviya — musulmonlar mamlakati, ekstremistlar mamlakati emas”, — deb ta’kidladi u.", "category": "Dunyo", "title": "BMT bosh kotibi Liviya poytaxtiga oldindan e’lon qilinmagan tashrif bilan keldi", "date": "10/13/2014", "url": "https://daryo.uz/2014/10/13/bmt-bosh-kotibi-liviya-poytaxtiga-oldindan-elon-qilinmagan-tashrif-bilan-keldi/"}
{"content": "14-noyabr, seshanba kuni L-410 yo‘lovchi samolyoti Rossiyaning Xabarovsk o‘lkasiga qo‘nayotgan samolyot halokatga uchradi, deb xabar beradi “Gazeta.ru”.\n\nHalokat oqibatida kamida sakkiz kishi halok bo‘ldi.\nSamolyotda ikki nafar ekipaj a’zosi va yetti nafar yo‘lovchi bo‘lgan. Halokat oqibatida samolyot bortida bo‘lgan to‘rt yoshli bola tirik qolgan.", "category": "Dunyo", "title": "Xabarovskda yuz bergan aviahalokatda 4 yoshli bola omon qoldi", "date": "11/15/2017", "url": "https://daryo.uz/2017/11/15/xabarovskda-yuz-bergan-aviahalokatda-4-yoshli-bola-omon-qoldi/"}
{"content": "Mavluda Xo‘jayeva O‘zLiDeP siyosiy kengashi ijroiya qo‘mitasi raisining o‘rinbosari etib saylandi. Bu haqda partiya matbuot xizmati ma’lum qildi.\n\nU ushbu lavozimda xotin-qizlar masalalariga mas’ul bo‘ladi.\nMa’lumot uchun, Mavluda Xo‘jayeva Oliy Majlis Qonunchilik palatasiga O‘zLiDePdan deputat sifatida saylangan.", "category": "Mahalliy", "title": "Mavluda Xo‘jayeva O‘zLiDeP siyosiy kengashi ijroiya qo‘mitasi raisining o‘rinbosari etib saylandi", "date": "11/27/2018", "url": "https://daryo.uz/2018/11/27/mavluda-xo%ca%bbjayeva-o%ca%bbzlidep-siyosiy-kengashi-ijroiya-qo%ca%bbmitasi-raisining-o%ca%bbrinbosari-etib-saylandi/"}
{"content": " AQSh ma’murlari Eron, Shimoliy Koreya va Suriyaga qurol tarqatmaslik to‘g‘risidagi qonunni buzganlikda ayblab, Rossiyaning bir qator kompaniyalariga qarshi sanksiyalar joriy etishga tayyorgarlik ko‘rmoqda. Bu haqda “Korrespondent.net” xabar berdi.\n\nUshbu kompaniyalar qatorida MiG korporatsiyasi, Priborsozlik konstruktorlik byurosi, “Katod” va “Rosoboroneksport” bor.\n2-sentyabr, chorshanbadan kuchga kiradigan “qora” ro‘yxatdan Xitoy, Shimoliy Koreya, BAA, Suriya, Sudan, Eron va Turkiya kompaniyalari ham joy olgan.", "category": "Dunyo", "title": "AQSh Rossiya kompaniyalariga qarshi yangi sanksiyalar joriy etmoqda", "date": "09/02/2015", "url": "https://daryo.uz/2015/09/02/aqsh-rossiya-kompaniyalariga-qarshi-yangi-sanksiyalar-joriy-etmoqda/"}
{"content": "“O‘zagroeksport” aksiyadorlik jamiyati va Rossiyaning “Xolidey” kompaniyalar guruhi tarkibiga kiruvchi “Port” mas’uliyati cheklangan jamiyati O‘zbekistondan Rossiyaga meva-sabzavot yetkazib berish bo‘yicha shartnoma imzoladi, deya ma’lum qildi UzDaily.\n\nMahsulotlarning 1 million dollarlik ilk turkumi shu oyda yuboriladi. 2017-yili Rossiya kompaniyasi O‘zbekistondan haftasiga 150 tonna meva-sabzavot xarid qilish niyatida.\nMa’lumot uchun, “Xolidey” Rossiyaning Sibir mintaqasidagi yirik oziq-ovqat riteyleri bo‘lib, uning 484 do‘koniga har kuni 700 mingdan ortiq xaridor tashrif buyuradi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "Rossiyaning “Xolidey” kompaniyalar guruhi O‘zbekistondan haftasiga 150 tonna meva-sabzavot xarid qilishni mo‘ljallamoqda", "date": "12/17/2016", "url": "https://daryo.uz/2016/12/17/rossiyaning-xolidey-kompaniyalar-guruhi-ozbekistondan-haftasiga-150-tonna-meva-sabzavot-xarid-qilishni-moljallamoqda/"}
{"content": "2014-yilda Yaponiyada 7 yil ichida birinchi marta buklama telefonlar savdosi keskin ko‘tarilib ketdi, deya xabar bermoqda “Rossiyskaya gazeta”. Smartfonlarga bo‘lgan talab esa, aksincha, kamaydi.\n\nYaponiyada 2014-yilda buklama telefonlar savdosi hajmi undan oldingi yildan 5,7 foizga oshgan. O‘tgan yili mamlakatda shunday telefonlardan jami 10,58 millionta sotilgan. Shu bilan birga, 27,7 millionta smartfon sotilgan bo‘lib, bu 2013-yildagi ko‘rsatkichdan 5,3 foizga kam demakdir.\nMutaxassislar bunday holatni Yaponiyada mobil internet tariflari yuqoriligi bilan izohladi. Bundan tashqari, mamlakatda smartfonlar uchun mobil shartnomalar tuzish narxi dunyoda eng balandlaridan biridir. Biroq buklama telefonlar uchun ushbu narxlar ancha pastdir.", "category": "Texnologiyalar", "title": "Yaponiyaliklar iPhone’dan voz kechib, eski buklama telefonlarni tanladi", "date": "02/20/2015", "url": "https://daryo.uz/2015/02/20/yaponiyaliklar-iphonedan-voz-kechib-eski-buklama-telefonlarni-tanladi/"}
{"content": "Yozning uch oyi davomida ko‘pchilik seriallar “ta’tilga chiqadi”, ammo ba’zi yangi shoular namoyish qilinadi. Maqolada yoz mavsumidagi qiziqarli yangi seriallar haqida ma’lumot beramiz.\n\nRivyera — Lojuvard Sohil (Fransiya)dagi jannatmakon joy. Bu yerda yaqinda millioner Konstantinga turmushga chiqqan Jorjina yashaydi. To‘ylaridan bir yil o‘tar-o‘tmas, uning turmush o‘rtog‘i sirli ravishda halok bo‘ladi. Endi Jorjina ulkan boylikni bir o‘zi mustaqil boshqarishi va qabul qilinayotgan qarorlar uchun o‘zi mas’ul bo‘lishi kerak.\nStiven King asarining navbatdagi ekranizatsiyasi. Kitobdan farqli ravishda, serial kengroq voqealarni qamrab oladi, shuningdek, unda bir-ikkita yangi personajlar paydo bo‘ladi.\nMen shtatidagi kichik shaharchani qo‘rqinchli tuman qoplab oladi. U hech qachon tarqab ketmaydiganga o‘xshaydi. Shahar aholisi tushunib bo‘lmaydigan xavf ostida qoladi: tumanning mohiyatini anglab bo‘lmaydi, yana unda mahluqlar yashaydi.\nSyujet uchun asos sifatida Cosmopolitan jurnali bosh muharriri Joanna Koulzning hayoti olingan.\nDiqqat markazida — Nyu-Yorkning Scarlet jurnali tahririyatida ishlaydigan uch qiz. Ular karyeradan ko‘ra muhimroq narsalar borligini tushunib yetishiga to‘g‘ri keladi.\nYosh Uilyam Shekspirning yo‘qotilgan va behuda sarflangan yillariga kutilmagan tarzda nigoh tashlangan. U Londonga yetib kelgach, Angliya teatr olami — o‘zi tasavvur qilganidek, hashamat, nafosat va yaxshi xulq-atvordan iborat emasligini tushunadi.\nJinoyatlarga qarshi yolg‘iz kurashishdan superqahramonlar zerikdi. Ular jamoaga birlashdi va endi dunyoni makkor jinoyatchilardan qutqarmasdan ilojlari yo‘q. Serialda Jessika Jons, Lyuk Keyj, Temir musht va boshqa qahramonlarni ko‘rish mumkin.\nManba: “Layfxaker”", "category": "Madaniyat", "title": "Yozda miriqib tomosha qilish uchun 5 ta yangi serial", "date": "07/14/2017", "url": "https://daryo.uz/2017/07/14/yozda-miriqib-tomosha-qilish-uchun-5-ta-yangi-serial/"}
{"content": "Avstraliyaning Melburn shahrida davom etayotgan tennis bo‘yicha “Katta Dubulg‘a” turkumiga kiruvchi yilning dastlabki turniri o‘zining hal qiluvchi pallasiga kirib boryapti, deb xabar beradi “Stadion.uz”.\n\nErkaklar o‘rtasidagi asosiy to‘r bahslarida mag‘lubiyatga uchragan O‘zbekistonning birinchi raqamli raketkasi Denis Istomin juftlik musobaqasida ham o‘z ishtirokini yakunladi.\nDenis Istomin qozog‘istonlik Andrey Golubev bilan birga ilk davrada avstraliyalik tennischilar tandemi — Tanasi Kokkinakis va Nik Kirgiosdan 6:3, 2:6, 6:2 hisobida ustun kelgan edi.\nBiroq ikkinchi davrada Istomin va Golubev xorvatiyalik Ivan Dodig hamda braziliyalik Marselo Melo juftligiga 2:6, 6:3, tay-brekda 6:7(3:7) hisobida yutqazib qo‘ydi. Shu tariqa, Istomin Australia Open chempionatidagi ishtirokini omadsiz yakunladi.", "category": "Sport", "title": "O‘zbekistonning birinchi raketkasi Denis Istomin Australia Open turnirini tark etdi", "date": "01/24/2015", "url": "https://daryo.uz/2015/01/24/ozbekistonning-birinchi-raketkasi-denis-istomin-australia-open-turnirini-tark-etdi/"}
{"content": "“Real” hujumchisi Krishtianu Ronaldu jurnalistlarning FIFAdagi mojarolar va JCh—2022 mezbonini aniqlashda amalga oshirilgan jinoyatlar haqida bergan savollariga keskin tarzda javob qaytardi, deb xabar beradi “Arena.uz”.\n\nJurnalistlardan biri Krishtianuga oxirgi vaqtda bo‘layotgan mojarolar va Xalqaro futbol federatsiyasi atrofidagi gap-so‘zlar haqida savol bergan.\n“FIFAning ham, Qatardagi mundialning ham menga qizig‘i yo‘q”, — deya o‘zini bu kabi ikir-chikirlar o‘ylantirmayotganiga urg‘u bergan holda javob bergan Ronaldu.", "category": "Sport", "title": "Krishtianu Ronaldu FIFAdagi korrupsiya haqida berilgan savolga keskin javob qaytardi", "date": "08/03/2015", "url": "https://daryo.uz/2015/08/03/krishtianu-ronaldu-fifadagi-korrupsiya-haqida-berilgan-savolga-keskin-javob-qaytardi/"}
{"content": "Futbol bo‘yicha Afrika Millatlar Kubogining guruhlarida 30-iyun, yakshanba kuni 3-tur bahslariga start berildi.\n\nMusobaqa mezboni Misr terma jamoasi Uganda termasiga qarshi maydonga tushdi.\nBellashuvning 36-daqiqasida misrlik hujumchi Muhammad Saloh jarima zarbasidan hisobni ochgan bo‘lsa, 45-daqiqaga kelib himoyachi Ahmad al-Muhammadi hisobni 2:0 ko‘rinishiga olib keldi.\nShu tariqa Misr termasi musobaqaning 3-turida Uganda ustidan ishonchli g‘alabani qo‘lga kiritdi.\nMazkur g‘alabadan so‘ng misrliklar 9 ochko jamg‘argan holda guruhda birinchi o‘rinni egalladi va pley-off yo‘llanmasini qo‘lga kiritdi. Uganda esaMisrga mag‘lub bo‘lganiga qaramay, 4 ochko bilan guruhda ikkinchi o‘rinni egalladi va jamoa pley-offga chiqdi.\nKongo terma jamoasi Zimbabve termasi bilan bahsga kirishdi.\nO‘yin davomida Kongo a’zolari Jonatan Bolingi (4), Sedrik Bakambu (34, 65 — penalti) hamda Britt Assombalonga raqib darvozasiga gol urdi.\nShu tariqa Kongo Zimbabve darvozasiga javobsiz 4 ta gol urdi (4:0).\n3-tur yakuniga ko‘ra, Kongo “A” guruhida 3 ochko to‘plab 3-o‘rin bilan kifoyalandi. So‘nggi o‘rindagi Zimbabve esa 1 ochkoga ega bo‘ldi.\n“B” guruhida esa Madagaskar terma jamoasi Nigeriya termasi bilan bellashdi.\nUchrashuvning 13-daqiqasida madagaskarlik yarim himoyachi Lalaina Nomenjanaxari raqib darvozasini ishg‘ol qildi. 53-daqiqaga kelib esa madagaskarlik boshqa bir futbolchi Karolyus Andriamatsinoro ham o‘z nomiga bitta gol yozdirib qo‘ydi (2:0).\nBahs yakuniga ko‘ra, Madaskar Nigeriyani taslim etdi va muhim 3 ochkoga ega bo‘ldi.\nQayd etish lozim, Madagaskar 7 ochko jamg‘arib, guruh bahslarini birinchi o‘rinda yakunladi. Nigeriya esa 6 ochko bilan 2-o‘rinni band qildi.\nShu kuni Gvineya termasi Burundi bilan to‘qnash keldi.\nBellashuvning 25 hamda 52-daqiqalarida gvineyalik hujumchi Mohamed Yattara gol urib, dublga erishdi.\nNatijada Gvineya termasi Burundini 2:0 ko‘rinishida mag‘lubiyatga uchratdi.\nGvineya so‘nggi turda g‘alaba qozonganiga qaramasdan guruhdan chiqish masalasini hal eta olmadi. Jamoa 4 ochko bilan guruhda 3-o‘rinni egalladi. Burundi esa 3 ta tur yakuniga ko‘ra birorta ham ochko yig‘a olmadi.\nAfrika Millatlar Kubogi\n3-tur bahslari\n27-iyun, payshanba\n“A” guruhi\nGollar: 0:1 — 36 Saloh, 0:2 — 45 al-Muhammadi\nGollar: 0:1 — 4 Bolingi, 0:2 — 34 Bakambu, 0:3 — 65, penalti, Bakambu, 0:4 — 78 Assombalonga\n“B” guruhi\nGollar: 1:0 — 13 Nomenjanaxari, 2:0 — 53 Andriamatsinoro\nGollar: 0:1 — 25 Yattara, 0:2 — 52 Yattara", "category": "Sport", "title": "Afrika Millatlar Ligasi. Saloh gol urgan o‘yinda Misr Ugandani taslim qildi (video)", "date": "07/01/2019", "url": "https://daryo.uz/2019/07/01/afrika-millatlar-ligasi-saloh-gol-urgan-oyinda-misr-ugandani-taslim-qildi-video/"}
{"content": "Xitoyning 200 mingga yaqin fuqarolari o‘z Asus Zenfone smartfonlarini qaytarib berdi, ular o‘z gadjetlari Android 5.0’gacha yangilangach, yaxshi ishlamay qolganini aytgan, deb yozadi “Mail.ru”.\n\nBu kompaniyaning 2015-yilda Zenfone lineykasidagi smartfonlardan 25 milliontasini sotish rejasini shubha ostiga qo‘yadi. Biroq belgilangan rejalarning amalga oshishida qiyinchilik keltirib chiqarishi mumkin bo‘lgan holat faqat bu emas. Gap shundaki, birinchi chorakda atigi 3 millionta devays sotilgan bo‘lsa, ikkinchi chorakda bu ko‘rsatkich 4,8 millionta bo‘lishi kutilmoqda.\nZenfone 2 arzon bo‘lsa-da, ancha qiziqarli smartfon bo‘lib chiqqaniga qaramay, kompaniya obro‘si katta miqdordagi gadjetlar qaytarilayotgani sababli tushib ketmoqda.", "category": "Texnologiyalar", "title": "200 ming nafar norozi xitoyliklar Asus Zenfone smartfonlarini qaytarib berdi", "date": "05/27/2015", "url": "https://daryo.uz/2015/05/27/200-ming-nafar-norozi-xitoyliklar-asus-zenfone-smartfonlarini-qaytarib-berdi/"}
{"content": "Yaponiya sog‘liqni saqlash, mehnat va ijtimoiy ko‘mak vazirligi xodimning ko‘p ishlab holdan toyish natijasida yoki ishlab chiqarishdagi baxtsiz hodisa tufayli vafot etishi bilan bog‘liq birgina holat ham isbot etilgan kompaniyalar nomlarini ommaga e’lon qilishga va’da berdi, deb yozadi “Vedomosti”.\n\nUshbu chora mamlakatdagi eng yirik Dentsu reklama agentligi atrofidagi shov-shuvga javob bo‘ldi. Agentlikning 24 yoshli xodimasi 2015-yilning dekabrida o‘z joniga qasd qildi, keyinroq uni ish vaqtidan tashqari ishlashga majbur qilishgani va u haftasiga 40 soatlik me’yor bo‘lgan holda, oyiga 105 soat ortiqcha ishlagani ma’lum bo‘ldi. Dentsu’ga qarshi tergov boshlandi. Yaponiya hukumati agentlikka nisbatan mos choralar ko‘rilishiga va’da berdi.\nAgar kompaniyada bunday qonunbuzarlik aniqlansa, uning rahbarlari dastlab vazirlikka chaqiriladi va mehnat qonunchiligi haqida eslatiladi. So‘ng kompaniyaga inspeksiya jo‘natiladi. Agar ular xodimlar uchun sharoit o‘zgarmaganini ko‘rsa, kompaniyadagi qoidabuzarliklar haqida vazirlikning o‘zi ommaga e’lon qiladi.", "category": "Dunyo", "title": "Yaponiyada xodimlari haddan ko‘p ishlab vafot etgan kompaniyalar omma oldida sharmanda qilinadi", "date": "12/28/2016", "url": "https://daryo.uz/2016/12/28/yaponiyada-xodimlari-haddan-kop-ishlab-vafot-etgan-kompaniyalar-omma-oldida-sharmanda-qilinadi/"}
{"content": "Amerikalik xonanda Bob Dilan Shvetsiya akademiyasiga adabiyot bo‘yicha Nobel mukofotini qabul qilishga roziligini bildirdi. Bu haqda 28-oktabr, juma kuni mazkur xalqaro mukofot saytida ma’lum qilindi, deya xabar beradi “RBK”.\n\nDilan Shvetsiya akademiyasi doimiy kotibi Sara Danius bilan bog‘lanib, mukofot taqdim etilgani haqidagi xabar uni “tildan qoldirgani”ni bildirgan.\n“Mukofotni qabul qilamanmi? Albatta! Menga ko‘rsatilgan bunday e’tibor uchun juda minnatdorman”, — deya ta’kidladi xonanda.\nDilan 10-dekabr kuni Stokgolmda bo‘lib o‘tadigan taqdirlash marosimida ishtirok etishi hozircha ma’lum emas. Uning o‘zi “buning imkoni tug‘ilsa, marosimda qatnashish istagida ekanligi”ni ma’lum qilgan.", "category": "Madaniyat", "title": "Bob Dilan Shvetsiya akademiyasi bilan bog‘lanib, Nobel mukofotini qabul qilishga roziligini bildirdi", "date": "10/29/2016", "url": "https://daryo.uz/2016/10/29/bob-dilan-shvetsiya-akademiyasi-bilan-boglanib-nobel-mukofotini-qabul-qilishga-roziligini-bildirdi/"}
{"content": "Huawei O‘zbekistonning yetakchi ommaviy axborot vositalari vakillari uchun kompaniyaning Xitoydagi bosh qarorgohiga media-tur uyushtirdi. Media-tur doirasida o‘zbekistonlik jurnalistlar Huawei’ning Pekin, Shanxay va kompaniya bosh ofisi joylashgan Shenchjen shahridagi ko‘rgazma zallari va tadqiqot markazlariga tashrif buyurdi.\n\nXitoyga safar qilganlar orasida UzReport-TV telekanali, “Biznes-vestnik Vostoka” gazetasi, “Maksima” radiosi, “Exo Dolini” radiokanali, ICTnews va “Ekonomicheskoye obozreniye” jurnallari va “Daryo” internet-nashri kabi OAV vakillari bor edi.\nDastlab Pekinga tashrif buyurgan o‘zbekistonlik jurnalistlar Huawei’ning eng yirik ko‘rgazma markazlaridan birida bo‘lib, kompaniyaning Operatorlik va Korporativ segmenti yo‘nalishlaridagi eng yangi loyihalar bilan tanishdi.\nBu yerda jurnalistlar yuqori tezlikdagi internetning samarali ishlashiga jonli efirda guvoh bo‘ldi. Bunday texnologiya loyihalari video-anjumanlarini tashkil etish, katta hajmdagi ma’lumotlarni saqlash, internet mahsulotlarining kommunikatsiyasini ta’minlashda keng qo‘llanadi.\n\n“Huawei OAV vakillari uchun bunday ko‘lamdagi media-turni tashkil eta olgan O‘zbekiston bozoridagi ilk kompaniyalardan biri bo‘ldi. Tur doirasida jurnalistlar Huawei qanday faoliyat olib borayotgani, qaysi mamlakatlarda o‘z loyihalari va texnologiyalarini taqdim etayotgani hamda foydalanuvchilarni yaqin kelajakda qanay texnologik yangiliklar kutayotganiga bevosita guvoh bo‘ldi”, — deydi Huawei Uzbekistan’ning Jamoatchilik va davlat idoralari bilan aloqalar departamenti direktori Davron Azizov.\n“Huawei bundan keyin ham OAV vakillari bilan hamkorlikni rivojlantirib boradi. Kelasi yili mintaqaviy jurnalistlar uchun media-tur tashkil etish rejalashtirilgan. Kompaniyaning asosiy maqsadi — texnologik jarayonlar haqida imkon qadar ko‘proq axborot berib, OAV vakillarini maqola va reportajlar orqali O‘zbekiston telekommunikatsiya va axborot-kommunikatsiya texnologiyalari sektori rivojiga hissa qo‘shishlarini qo‘llab quvvatlashdir”, — deydi Davron Azizov.\nMedia-tur doirasida o‘zbekistonlik jurnalistlar nafaqat Huawei faoliyati bilan, balki Xitoy madaniyati, tarixi va me’morchiligi bilan ham tanishishga muvaffaq bo‘ldi. Ular Buyuk Xitoy devori, Pekindagi “Taqiqlangan shahar”, Shanxaydagi tarixiy Yuyyuan (Shodlik) bog‘i, zamonaviy “Sharq durdonasi” teleminorasida bo‘ldi, Shenchjenda o‘nlab mahalliy tele- va radiokanallarni birlashtiruvchi Shenchjen media guruhi (SZMG) faoliyati bilan yaqindan tanishdi.", "category": "Texnologiyalar", "title": "Huawei kompaniyasi o‘zbekistonlik jurnalistlar uchun Xitoyga media-tur uyushtirdi", "date": "11/26/2016", "url": "https://daryo.uz/2016/11/26/huawei-kompaniyasi-ozbekistonlik-jurnalistlar-uchun-xitoyga-media-tur-uyushtirdi/"}
{"content": "Niderlandiyaliklar BMT Xavfsizlik kengashi huzurida Ukraina osmonida urib tushirilgan “Boing” ishi bo‘yicha xalqaro tribunal yaratish tashabbusini ilgari surdi, deya xabar bermoqda Meduza. Ayni paytda bunday tribunal tuzish imkoniyatini Niderlandiya hukumati Yevropa ittifoqining boshqa mamlakatlari bilan muhokama qilmoqda.\n\nReuters manbalari xabariga ko‘ra, ushbu ish bilan bog‘liq yuridik va siyosiy murakkabliklar Niderlandiya hukumatini xalqaro tribunal yaratish haqida o‘ylab ko‘rishga undagan.\nTribunal tuzilishi haqida 2015-yil oktabrida Niderlandiya aviatsiya xizmati o‘z tergovi natijalarini taqdim etgach, e’lon qilinadi.", "category": "Dunyo", "title": "BMT huzurida Ukrainada urib tushirilgan “Boing” bo‘yicha tribunal tuzilishi mumkin", "date": "06/24/2015", "url": "https://daryo.uz/2015/06/24/bmt-huzurida-ukrainada-urib-tushirilgan-boing-boyicha-tribunal-tuzilishi-mumkin/"}
{"content": "Xonanda Lola Yo‘ldosheva “Darakchi” gazetasining “Onlayn-yulduz” loyihasida mehmon bo‘lib, muxlislarni qiziqtirgan savollariga javob qaytardi. Savollardan biri uning xulq-atvori farzandlariga qanchalik ta’siri qilishi haqida bo‘ldi, deb yozadi “Darakchi” gazetasi.\n\n— Ochiq-sochiq kiyimlar, gaplaringiz, o‘zingizni tutishingiz ona sifatida bolalaringizga qanday ta’sir qilishi haqida o‘ylaysizmi?\n— Farzandlarim har narsada mendan o‘rnak olib kelishyapti. Hatto bugun qizimning kiyinishi, gap-so‘zi va o‘zini tutishida ham o‘z aksimni ko‘ryapman. Bundan faqat xursandman.", "category": "Madaniyat", "title": "Xonanda Lola o‘zining “ochiq-sochiq kiyinishi” farzandlariga ta’siri qilishi haqidagi savolga javob qaytardi", "date": "04/03/2016", "url": "https://daryo.uz/2016/04/03/xonanda-lola-ozining-ochiq-sochiq-kiyinishi-farzandlariga-tasiri-qilishi-haqidagi-savolga-javob-qaytardi/"}
{"content": "Arab koalitsiyasi harbiy-havo kuchlari Yamanning Xaja provinsiyasida joylashgan Mustaba shahriga ikki marta bergan zarbasi natijasida halok bo‘lganlar soni 119 kishiga yetdi, deya xabar qiladi “TASS”.\n\n15-mart, seshanba kuni koalitsiya samolyotlari Mustabaning markaziy qismiga qarata ikkita aviazarbani amalga oshirgan edi. Snaryadlar bozorga borib tushgan.\nShifokorlar ma’lum qilishicha, mahalliy kasalxonalar ixtiyoridagi obyektlarning barchasi jabrlanganlarni joylashtirish uchun jalb qilingan. Biroq Mustaba va unga yaqin Abs shahridagi kasalxonalarda dori-darmonlar va bog‘lash materiallari yetishmovchiligi  o‘ta darajada sezilayotgani vaziyatni murakkablashtirmoqda.", "category": "Dunyo", "title": "Koalitsiya samolyotlari Yamandagi bozorga bergan zarba natijasida 119 kishi halok bo‘ldi", "date": "03/18/2016", "url": "https://daryo.uz/2016/03/18/koalitsiya-samolyotlari-yamandagi-bozorga-bergan-zarba-natijasida-119-kishi-halok-boldi/"}
{"content": "31-mart sanasida Ispaniya La Ligasi bahslarining 30-turi doirasida bir nechta uchrashuv bo‘lib o‘tdi.\n\nMadridning “Real”i safarda “Las-Palmas” mehmoni bo‘lib, 3:0 hisobidagi g‘alab bilan ortga qaytdi. Garet Beyl 2 ta gol urib, dubl qayd etgan bo‘lsa, yana bir golga Karim Benzemа mualliflik qildi.\n\nTurning markaziy uchrashuvi esa Andalusiyada “Sevilya” va “Barselona” o‘rtasida bo‘lib o‘tdi. O‘yin 2:2 hisobidagi durang bilan yakunlandi. 2 ta gol farqi bilan oldinda borgan “Sevilya” Leo Messi zaxiradan maydonga tushgach, 2 ta gol o‘tkazib yubordi va g‘alabani qo‘ldan chiqardi.\n\nLa Liga\n30-tur bellashuvlari\n31-mart, shanba\nGollar: 1:0 – 54 Granel, 1:1 – 68 Morales.\nGollar: 1:0 – 55 Nunes, 1:1 – 90 Brais Mendes.\nGollar: 0:1 – 26 Beyl, 0:2 – 39, penalti Benzema, 0:3 – 51, penalti Beyl.\nGollar: 1:0 – 36 Vaskes, 2:0 – 50 Muriel. 2:1 – 88 Suares, 2:2 – 89 Messi.\n1-aprel yakshanba\nTurnir jadvalida “Barselona” karvonboshi bo‘lib turibdi.\n", "category": "Sport", "title": "La Liga. Ronaldusiz “Real” g‘alaba qozondi, Messi zaxiradan maydonga tushib, “Barselona”ni mag‘lubiyatdan qutqarib qoldi (video)", "date": "04/01/2018", "url": "https://daryo.uz/2018/04/01/la-liga-ronaldusiz-real-galaba-qozondi-messi-zaxiradan-maydonga-tushib-barselonani-maglubiyatdan-qutqarib-qoldi/"}
{"content": "Sony kompaniyasi 2014-yilgi IFA ko‘rgazmasida yangi Xperia Z3 smartfonini taqdim etgan edi. Bu smartfon suvga chidamlilik sertifikatiga ega. YouTube foydalanuvchisi esa smartfonning ushbu xususiyatini tekshirib ko‘rishga qaror qildi. Bu haqda Phonearena.com ma’lumotiga asoslanib “Parol” nashri xabar berdi.\n\nSmartfonning suvga chidamliligini tekshirish maqsadida uni idishga solishdi va ustidan Coca-Cola ichimligini quyib, botirib qo‘yishdi. Bunda smartfon Coca-Cola ichida juda uzoq muddat turmadi, ammo sinov o‘tkazayotgan odam uni bir necha bor ichimlikka botirib oldi. Videoda ta’kidlanishicha, smartfon ushbu sinovdan keyin ham, hech o‘zgarishsiz ishlashda davom etgan.\n\nEslatib o‘tamiz, Sony Xperia Z3 smartfonida 5,2 dyuym 1080×1920 pikselli displey, 3Gb tezkor va 16/32 Gb ichki xotira, 3100 mA·soat quvvatga ega batareya, 2,5 GGs chastotaga ega to‘rt yadroli Qualcomm Snapdragon 801 protsessori, 20,7 megapikselli kamera o‘rnatilgan. U Android operatsion tizimida ishlaydi. Uning yana bir muhim tomoni, uni Play Station o‘yin qurilmasi uchun displey sifatida ham ishlatish mumkin.\nShuningdek, Sony Xperia Z3 smartfoni bilan shokolad sinovi ham o‘tkazildi. U bilan “Parol” nashrining ushbu maqolasida tanishishingiz mumkin.", "category": "Texnologiyalar", "title": "Yangi Sony Xperia Z3 smartfonini Coca-Cola ichimligiga botirib qo‘yishdi (video)", "date": "10/15/2014", "url": "https://daryo.uz/2014/10/15/yangi-sony-xperia-z3-smartfonini-coca-cola-ichimligiga-botirib-qoyishdi-video/"}
{"content": "Turkiyada bo‘lib o‘tayotgan FIFA U-20 Jahon Chempionatida O‘zbekiston jamoasi F guruhida Yangi Zelandiya jamoasi bilan bahs olib bordi. Unda bizning jamoa 3:0 hisobida g‘alaba qozondi, deya xabar berdi UzDaily.uz.\n\nAhmadjon Musayev jamoasi butun o‘yin davomida ustunlikni qo‘ldan boy bermadi. O‘yinning 5-daqiqasidayoq gol kiritishga muvaffaq bo‘lishdi, biroq referi Igor Sergeyevning golini qoida buzilganligi uchun hisobga olmadi. Shunday bo‘lsa-da, yana 9 daqiqadan so‘ng O‘zbekiston baribir hisobni ochdi. Sergeyev 20 metr masofadan Yangi Zelandiya darvozasiga tepgan to‘pni darvozabon Maksim Krokromb qaytarib yubordi. U Maxstaliyevga kelib tushib, to‘g‘ri olingan nishon bilan darvozaga urildi.\nO‘zbekiston to‘pni boshqarishda va Yangi Zelandiyaga hujum qilishda davom etdi, biroq golga aylantirish mumkin bo‘lgan bir nechta imkoniyatlarni qo‘ldan chiqardi.\nO‘yinning ikkinchi yarmida jamoamiz hujumda davom etdi va 53-daqiqada Igor Sergeyev 2-golni urishga muvaffaq bo‘ldi. Yana 14 daqiqadan so‘ng, Diyorjon Turopov taxminan 27 metr masofadan turib, o‘yin hisobini 3:0 ga yetkazdi.\nUndan keyin ham O‘zbekiston uchun bir necha qulay vaziyatlar yuzaga kelgan bo‘lsa-da, Yangi Zelandiya darvozaboni va himoyachilari o‘z hududlarini jon-jahdi bilan himoya qildi.\nAytib o‘tish joizki, bu O‘zbekistonning FIFA U-20 Jahon Chempionatidagi ilk g‘alabasidir. Bundan avval O‘zbekiston ushbu chempionatda ikki marta qatnashgan. 2009-yilda Angliya bilan 1:1 hisobida o‘ynagan bo‘lsa,  qolgan 5 ta o‘yinda mag‘lubiyatga uchragan.\nO‘zbekiston yoshlar terma jamoasi 26-iyunga belgilangan ikkinchi tur uchrashuvini Xorvatiya futbolchilariga qarshi o‘tkazadi.", "category": "Sport", "title": "O‘zbekiston Yangi Zelandiya ustidan g‘alaba qozondi", "date": "06/24/2013", "url": "https://daryo.uz/2013/06/24/ozbekiston-yangi-zelandiya-ustidan-galaba-qozondi/"}
{"content": "23 yoshli gurlanlik Kibriyo Aldarova (ism-sharifi o‘zgartirilgan) o‘z nafsining izmiga tushib, qo‘shmachilikka qo‘l urdi. Bu haqda O‘zA yozmoqda.\n\nU Xorazm viloyati Gurlan tumanida 1989-yilda tug‘ilgan Arosat Bozorova 2015-yilning iyun oyida o‘z ota-onasi bilan arazlashib, uyidan bosh olib chiqib ketganida go‘yoki “mehribonlik” ko‘rsatdi. Unga o‘z uyidan joy berdi. Ammo Arosat Kibriyoning bu “saxiyligi” ortida qanday niyati borligini keyinchalik angladi.\nMa’lum bo‘lishicha, qo‘shmachilikni kasb etgan ayol “Men aytgan mijozlar bilan jinsiy aloqada bo‘lmasang, seni uyimdan haydab chiqaraman! Mahalladoshlaring oldida fohisha deb sharmanda qilaman! Ijara haqqini tanangni sotib to‘lamasang, yo‘q qilib yuboraman!”, deya Arosatni qo‘rqitib muntazam ravishda begona erkaklar bilan zino qilishga majburlab kelgan.\nDeyarli uch yil davomida bir ayolni o‘z uyida saqlab, undan shahvoniy maqsadda foydalanib kelgan “fohishaxona bekasi”ning kirdikorlari joriy yil fevralida ichki ishlar hodimlari tomonidan fosh etildi. Birovning nomusini toptash hisobiga boylik orttirayotgan Kibriyoning qilmishlariga chek qo‘yildi.\nAyni paytda Kibriyo Aldarova Jinoyat Kodeksining 131 va 135-moddalarida ko‘rsatilgan jinoyatlarni sodir etganlikda ayblanib, ehtiyot chorasi tariqasida qamoqqa olingan. Xorazm viloyati IIB huzuridagi tergov boshqarmasi tomonidan dastlabki tergov harakatlari olib borilmoqda.", "category": "Mahalliy", "title": "Gurlanda 23 yoshli qo‘shmachi fosh etildi", "date": "03/23/2018", "url": "https://daryo.uz/2018/03/23/gurlanda-23-yoshli-qoshmachi-fosh-etildi/"}
{"content": "Joriy yilning 23-avgust kuni soat 17:30 larda MIB Koson tumani bo‘limi davlat inspektorlari “Quyibog‘” mahallasida yashovchi fuqaro J.Q.ning xonadoniga elektr energiyasidan foydalanish holati qonuniyligini tekshirish uchun borgan.\n\nBu yerda elektr energiyasidan noqonuniy foydalanib kelinayotganligi aniqlanib, holat yuzasidan dalolatnoma rasmiylashtirayotganlarida J.Q.ning ukasi, 1985-yilda tug‘ilgan S.Q. aralashib, davlat inspektorlarini qo‘pol so‘zlar bilan haqoratlab, ularga tan jarohatlari yetkazgan.\nBosh prokuratura matbuot xizmatiga ko‘ra, mazkur holat yuzasidan 27-avgust kuni tuman prokuraturasi tomonidan Jinoyat kodeksining 219-moddasi 1-qismi bilan jinoyat ishi qo‘zg‘atilgan. Tergov harakatlari davom etmoqda.", "category": "Mahalliy", "title": "Qashqadaryoda elektrdan noqonuniy foydalanilayotganini aniqlagan MIB xodimlari kaltaklandi", "date": "08/28/2019", "url": "https://daryo.uz/2019/08/28/qashqadaryoda-elektrdan-noqonuniy-foydalanilayotganini-aniqlagan-mib-xodimlari-kaltaklandi/"}
{"content": "Birlashgan millatlar tashkilotining taraqqiyot Dasturi tomonidan Favqulodda vaziyatlar vazirligi huzuridagi Gidrometeorologiya xizmati bilan hamkorlikda va iqlim o‘zgarishi haqidagi BMT doiraviy konvensiyasining moliyaviy ko‘magida Qoraqalpog‘iston Respublikasida iqlim o‘zgarishlarining salbiy asoratlarini kamaytirish va oldini olishga mo‘ljallangan “O‘zbekistonning qurg‘oqchil hududlarida joylashgan fermer va dehqon xo‘jaliklarining iqlimiy barqarorligini ta’minlash” loyihasini amalga oshirmoqda. Bu haqda BMT Taraqqiyot dasturi “Daryo”ga ma’lum qildi.\n\n2018-yilning 12–16-mart kunlari mazkur loyiha doirasida Qoraqalpog‘istonning Qanliko‘l, Mo‘ynoq, Taxtako‘pir, Chimboy va Kegeyli tumanlarida “Landshaft darajasida moslashuv chora-tadbirlarini amalga oshirish bo‘yicha mahalliy hokimiyat organlari va mahalliy hamjamiyatlarni o‘zaro hamkorligini tashkil etish” mavzusida seminarlar o‘tkazildi.\n\nSo‘nggi yillarda iqlim omili Qoraqalpog‘istonning yaylovlarida sezilarli o‘zgarishlarga sabab bo‘ldi, bu esa chorva tomonidan iste’mol qilishga yaramaydigan o‘simliklar sonining ko‘payishi, o‘tloqlar holatining yomonlashuvi va degradatsiyasiga olib keldi. Mana shunday jarayonlarning ko‘lami va shiddati mahalliy hamjamiyatlarni o‘z vaqtida munosabat bildirishi va yaylovlar degradatsiyasini daf qilish, ularning unumdorligini tiklash uchun jalb qilish zaruratini taqozo etmoqda. Seminarning birinchi kunida qayd etilganidek, mahalliy hamjamiyatlarni yaylovlar, o‘rmonlar va o‘tloqlarni boshqarishdagi roli, tegishli amaliyotlar haqidagi bilimlarini oshirish zarur, ularni qo‘llash esa tabiiy resurslardan yanada samarali foydalanish, hamda ularni saqlashga ko‘mak beradi.\nMe’yoriy-huquqiy baza va mamlakatdagi iqtisodiy vaziyatni muntazam ravishda takomillashtirib borilishi mahalliy aholini yaylovlarni boshqarishga jalb qilish, mazkur hududdagi sharoitlarga moslashtirilgan ilmiy asoslangan yondashuvlarni qo‘llash uchun yangi imkoniyatlarni yaratadi. Bunday tajriba Toshkent viloyatining Ohangaron tumanida qo‘llanildi, u bilan seminar ishtirokchilari tanishtirildi.\nTadbirni o‘tkazish mobaynida ishtirokchilar yaylovlarni kooperativ boshqarishning qonuniy asoslari, mahalliy hamjamiyatlarni yaylovlarni boshqarish jarayoniga jalb qilish bo‘yicha tajriba va eng yaxshi amaliyotlar bilan tanishdi, hamda yaylovlarni kooperativ boshqarish konsepsiyasini amalda bajarish masalalari ko‘rib chiqildi.\nSeminar ishida qishloq fuqarolar yig‘inlari, tuman hokimiyatlari, tashkilot va korxonalar vakillari, fermer va dehqon xo‘jaliklari rahbarlari, jurnalistlar ishtirok etdi.", "category": "Mahalliy", "title": "Mahalliy hamjamiyatlar Qoraqalpog‘istonda landshaft darajasida moslashuv chora-tadbirlarini amalga oshirishga jalb qilinadi", "date": "03/20/2018", "url": "https://daryo.uz/2018/03/20/mahalliy-hamjamiyatlar-qoraqalpog%ca%bbistonda-landshaft-darajasida-moslashuv-chora-tadbirlarini-amalga-oshirishga-jalb-qilinadi/"}
{"content": "Angliyaning “Liverpul” klubi bosh murabbiyi Brendan Rojers qoniqarsiz natijalari uchun o‘z lavozimidan ozod etildi, deb xabar beradi “Uff.uz”.\n\nBu haqda klub rasman ma’lum qildi.\n42 yoshli Shimoliy irlandiyalik mutaxassis jamoani 2012-yilda qabul qilib olgan edi.", "category": "Sport", "title": "Brendan Rojers “Liverpul” bosh murabbiyligidan ozod etildi", "date": "10/05/2015", "url": "https://daryo.uz/2015/10/05/brendan-rojers-liverpul-bosh-murabbiyligidan-ozod-etildi/"}
{"content": "Xakerlar keng jamoatchilikning Gollivud yulduzlari Bred Pitt va Anjelina Jolining ajrashish jarayoniga bo‘lgan qiziqishidan o‘z maqsadida foydalana boshladi, deb yozadi “TASS”. Internetda Pittning bevaqt o‘limi haqidagi yolg‘on xabar niqobi ostidagi zararli dastur paydo bo‘ldi.\n\nTMZ nashri ma’lumotlariga ko‘ra, gap go‘yoki Fox News telekanalining reportaji haqida bormoqda. Uni ochishga va o‘qishga uringanda shaxsiy kompyuter yoki smartfon virus bilan zararlanadi. Zararkunanda dastur mualliflarining vazifasi — parollarni o‘g‘irlab, akkauntlarni nazorat ostiga olish.\nAvvalroq Joli o‘z farzandlari xavfsizligini ko‘zlab, ajrashish uchun ariza bergani xabar qilingan edi. Rasman esa aktrisa Pitt bilan kuchli ziddiyatlar yuzaga kelganini pesh qildi va bolalarni o‘stirish huquqi to‘liq o‘ziga berilishini talab qilmoqda.", "category": "Madaniyat", "title": "Xakerlar Bred Pittning vafoti haqidagi yolg‘on xabar ko‘rinishida virus yaratdi", "date": "09/28/2016", "url": "https://daryo.uz/2016/09/28/xakerlar-bred-pittning-vafoti-haqidagi-yolgon-xabar-korinishida-virus-yaratdi/"}
{"content": "YouTube’da “O‘zbekkino” Milliy agentligi buyurtmasiga asosan 2015-yili O‘zbekiston ilmiy-ommabop va hujjatli filmlar kinostudiyasi tomonidan suratga olingan “E’zoz” hujjatli filmi e’lon qilindi.\nFilmda mustaqillikni qo‘lga kiritishda O‘zbekiston xalqi boshidan kechirganlari tarixiy sanalar va hujjatlar asosida ochib berilgan, deyiladi O‘zbekiston ilmiy-ommabop va hujjatli filmlar kinostudiyasi axborotida.\nE’tiborli tomoni, filmda O‘zbekistonning Birinchi Prezidenti Islom Karimovning yoshlik yillari alohida sahnalashtirilgan.\nHujjatli film jurnalist Komiljon Shamsiddinovning ssenariysi asosida rejissor Akrom Mahkamov tomonidan suratga olindi. Film operatori — Muzaffar Yusupov.\nFilmda O‘zbekiston Prezidenti matbuot xizmati, O‘zMTRK, O‘zbekiston Kinofotofonohujjatlari davlat arxivi materiallaridan foydalanilgan.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "YouTube’da O‘zbekiston Birinchi Prezidenti Islom Karimov faoliyatiga bag‘ishlangan “E’zoz” hujjatli filmi e’lon qilindi", "date": "09/08/2016", "url": "https://daryo.uz/2016/09/08/youtubeda-ozbekiston-birinchi-prezidenti-islom-karimov-faoliyatiga-bagishlangan-ezoz-hujjatli-filmi-elon-qilindi/"}
{"content": "“Muhtasham asr”da bosh rollardan birini ijro etgan aktrisa Maryam Uzerlining serialdan ketganligi internetda katta muhokamalarga sabab bo‘lgan edi. Uning muxlislari prodyuser Timur Savji bu go‘zal mallasoch aktrisani nega “haydab yuborgan”ligi borasida turli gap-so‘zlar chiqarishgan, deb yozadi Podrobno.uz\nAmmo keyinchalik Maryam Uzerli homiladorligi bois suratga olish ishlarida qatnashmayotganligi xabar qilingan edi.\nEndi esa Xurram Sulton roli orqali ko‘pchilikka sevimli bo‘lib qolgan bu aktrisaning muxlislarini shodlantiradigan xabar e’lon qilindi: 10-fevral kuni Maryam Uzerli qizli bo‘ldi va unga Lara deb ism qo‘yishdi.\nAktrisa ijtimoiy tarmoqlardagi o‘z rasmiy sahifalarida shunday yozgan:\nBu dunyoga xush kelibsan, azizam Lara Uzerli (10.02.2014)! Menga seni ato etgani, sen bu dunyoga sog‘-salomat kelganliging uchun Xudoga shukur qilaman! Seni ilk lahzalardanoq himoya qilish uchun menda kuch borligi uchun Xudoga shukur. Sen tiriksan – bu eng ulug‘ ne’matdir!\n\nUzerli kelajakdagi rejalari haqida ma’lumot bermagan.", "category": "Madaniyat", "title": "Xurram Sulton roli ijrochisi — Maryam Uzerli qizlik bo‘ldi", "date": "02/14/2014", "url": "https://daryo.uz/2014/02/14/xurram-sulton-roli-ijrochisi-maryam-uzerli-qizlik-boldi/"}
{"content": "Xonanda Munisa Rizayeva o‘zi tomonidan avvalroq aytilgan shou-biznesdan ketishi haqidagi gap-so‘zlarga izoh berdi. Bu haqda “Sug‘diyona” gazetasi xabar bermoqda.\n\n“Uyimizga sovchilar kelib-ketib turganidan xabaringiz bor. Kuyovlikka nomzodlardan biri: ‘To‘yga chiqmaydi, qo‘shiq kuylamaydi’, — deb shart qo‘ygandi. San’atni tark etish haqidagi gaplarning boisi shu edi”, — dedi xonanda.\n“Hozir men bilan taqdirini bog‘lash istagida bo‘lgan yigitning fikrini o‘zgartirishga harakat qilyapman. San’atdagi o‘rnimni topish oson bo‘lmagan, shuncha yo‘lni bosib o‘tib, endi qay yuz bilan tashlab ketaman”, — deydi xonanda.\nGazeta muxbirining “Siz aytayotgan ‘nomzod’ Instagram’dagi yigit emasmi, mabodo?”, — degan savoliga, Munisa Rizayeva shunday javob berdi: “Ha, xuddi o‘zi”.\n\n2015-yil sentabrida xonanda o‘z intervyularining birida: “Balki kelasi yilni san’atni tashlayman. Bilmayman, ko‘ramiz”, — degandi.", "category": "Madaniyat", "title": "Xonanda Munisa Rizayeva shou-biznesdan ketishi haqidagi gaplar sababini va “Instagram’dagi yigit”ning kimligini oshkor etdi", "date": "12/06/2015", "url": "https://daryo.uz/2015/12/06/xonanda-munisa-rizayeva-shou-biznesdan-ketishi-haqidagi-gaplar-sababini-va-instagramdagi-yigitning-kimligini-oshkor-etdi/"}
{"content": "“Rossiya 1” kanalining “Glavnaya ssena” loyihasi g‘olibi Sardor Milano 27-noyabr kuni Toshkentdagi “Istiqlol” san’at saroyida o‘zining yakkaxon konsert dasturini taqdim etadi. Bu haqda “Uz24” xabar beradi.\n\nQo‘shiqchi O‘zbekiston Yoshlar simfonik orkestri jo‘rligida chiqish qiladi.\n“Konsert dasturi juda rang-barang bo‘ladi, barchani hayratga solishni xohlayman. Bu asosan yangi klassikadir. Men ushbu ajoyib ijro uslubini vatandoshlarim va O‘zbekiston mehmonlariga taqdim etuvchi birinchi zamonaviy ijrochilardan biri bo‘lishimdan juda xursandman”, — deydi Sardor Milano Sputnik nashriga bergan intervyusida.\nEslatib o‘tamiz, Sardor Milano “Glavnaya ssena” loyihasida mutlaq g‘oliblikni qo‘lga kiritib, tomoshabinlar ovozining qariyb 37 foizini to‘plashga muvaffaq bo‘lgan edi.", "category": "Madaniyat", "title": "Toshkentda Sardor Milanoning yakkaxon konserti bo‘lib o‘tadi", "date": "10/19/2015", "url": "https://daryo.uz/2015/10/19/toshkentda-sardor-milanoning-yakkaxon-konsert-dasturi-bolib-otadi/"}
{"content": "11-yanvar kuni saratondan vafot etgan afsonaviy qo‘shiqchi Devid Bouining qo‘shiqlarini uning o‘limidan keyin 4000 foiz ko‘proq odam tinglay boshladi. Bu haqda “Korrespondent.net” xabar bermoqda.\n\nNBC’ning qayd etishicha, 11-yanvar kuni Bouining qo‘shiqlarini eshitgan odamlar soni 2822 foizga o‘sdi. Bu ma’lumotlar Spotify internet-servisiga tayangan holda berilmoqda.\n1983-yilda chiqarilgan Let’s Dance xitining mashhurligi 3942 foizga, Blackstar’ga bo‘lgan qiziqish esa 1120 foizga o‘sdi.\nQo‘shiqchining Blackstar deb nomlangan so‘nggi albomi Buyuk Britaniyaning asosiy xit-paradida yetakchilik qildi.", "category": "Madaniyat", "title": "Devid Bouining o‘limidan keyin uning qo‘shiqlarini 4000% ko‘proq odam tinglamoqda", "date": "01/14/2016", "url": "https://daryo.uz/2016/01/14/devid-bouining-olimidan-keyin-uning-qoshiqlarini-4000-koproq-odam-tinglamoqda/"}
{"content": "Sevara Nazarxonning Toshkentdagi konsertiga chipta narxlari e’lon qilindi. Preyskurantga ko‘ra, konsertga chiptalar 300 000, 350 000, 400 000, 450 000 va 500 000 so‘mga sotila boshladi.\n\nChipta narxi hisobiga konsertga tashrif buyuruvchilar uchun tashkil etiladigan dasturxon ham kiritilgan. Dastlab stolga to‘rt xil salat, go‘sht va baliqli assorti, sovuq gazaklar (limon, brinza, pishloq), birinchi taom sifatida issiq gazak julyen, ikkinchi taom sifatida kiyevcha kotlet tortiladi. Bundan tashqari, dasturxonda non, choy, sharbat, desertga “Rafaello” shirinligi, shuningdek, spirtli ichimliklar bo‘ladi.\nChipta narxlari joyning sahnaga yaqinligiga qarab belgilangan.\nKonsert 19:30 da boshlanib, 23:00 ga qadar davom etadi. Dress-kod belgilanmagan. Tashkilotchilarning so‘zlariga ko‘ra, xuddi to‘y yoki banketga borgandek kiyinish maqsadga muvofiq.\nEslatib o‘tamiz, Sevara Nazarxonning konserti 14-fevral kuni “O‘zbekiston” mehmonxonasida bo‘lib o‘tadi.", "category": "Madaniyat", "title": "Sevara Nazarxonning konsertiga chipta narxlari e’lon qilindi", "date": "02/07/2014", "url": "https://daryo.uz/2014/02/07/sevara-nazarxonning-konsertiga-chipta-narxlari-elon-qilindi/"}
{"content": "Hollivud aktyori, Kaliforniya shtatining sobiq gubernatori Arnold Shvarsenneger o‘g‘lining bitiruv oqshomiga sobiq rafiqasi Mariya Shrayver bilan tashrif buyurdi. Bu haqda, ABC News nashriga asoslanib, “Gazeta.ru” xabar bermoqda.\n\nPatrik Shvarsenneger Janubiy Kaliforniya universitetini tamomladi. 22 yoshli bitiruvchini qo‘llab-quvvatlashga uning otasi ham, onasi ham bordi. Marosimdan so‘ng ular oilaviy suratga tushdi.\n“Bu ikkovisiz men ham bo‘lmas edim. Hammasi uchun sizga rahmat, ikkalangizni ham yaxshi ko‘raman”, — deb yozdi rasm ostida Patrik.\nArnold Shvarsenneger, o‘z navbatida, o‘g‘lidan faxrlanishini aytdi.\nShvarsenneger va Shrayverning to‘rt farzandi bor. Ular 2011-yilda ajrashib ketgan edi.", "category": "Madaniyat", "title": "Shvarsenneger o‘g‘lining bitiruv oqshomiga sobiq rafiqasi bilan birga bordi", "date": "05/16/2016", "url": "https://daryo.uz/2016/05/16/shvarsenneger-oglining-bitiruv-oqshomiga-sobiq-rafiqasi-bilan-birga-bordi/"}
{"content": "“Navoiy” chegara-bojxona postida bojxona xodimlari tomonidan o‘tkazilgan tezkor tadbir davomida Rossiya fuqarosi T.M. boshqaruvidagi Toyota Camry rusumli avtomashina to‘xtatilib, uning hujjatlari tekshirildi. Bu haqda IIV jamoatchilik va OAV bilan aloqalar boshqarmasi xabar berdi.\n\nTekshiruv davomida ushbu avtomashina Rossiyadan olib qochilganligi aniqlandi va haydovchi qo‘lga olindi.\nHolat yuzasidan Bojxona qo‘mitasi tomonidan jinoyat ishi qo‘zg‘atilib, Rossiya Ichki ishlar vazirligiga xabar berildi.\nHozirda tergov harakatlari olib borilmoqda.", "category": "Mahalliy", "title": "“Navoiy” chegara-bojxona postida Rossiyada olib qochilgan Toyota Camry to‘xtatildi", "date": "03/22/2019", "url": "https://daryo.uz/2019/03/22/navoiy-chegara-bojxona-postida-rossiyada-olib-qochilgan-toyota-camry-to%ca%bbxtatildi/"}
{"content": "AQShning Florida shtatidagi ranchoga chaqmoq tushishi oqibatida yuz bergan yong‘inda taxminan 300 ta ekzotik hayvon halok bo‘ldi. Bu haqda “Korrespondent.net” xabar berdi.\n\nTa’kidlanishicha, qurbon bo‘lgan hayvonlar orasida Madagaskar, Hindiston. Afrika, Italiya va boshqa mamlakatlardan olib kelingan kamyob toshbaqalar va baliqlar bo‘lgan. Rancho egasi ularni yetti yil davomida yig‘gan va parvarish qilgan.\nChaqmoq tushgan omborning to‘liq yog‘ochdan qurilgani yong‘inni tez tarqalishiga sabab bo‘lgan va vaziyatni og‘irlashtirgan. Yong‘in oqibatida odamlar jabrlanmagan.", "category": "Dunyo", "title": "AQShdagi yong‘inda taxminan 300 ta ekzotik hayvon qurbon bo‘ldi", "date": "07/05/2018", "url": "https://daryo.uz/2018/07/05/aqshdagi-yonginda-taxminan-300-ta-ekzotik-hayvon-qurbon-boldi/"}
{"content": "DC Comics nashriyotining komikslar dunyosidagi mashhur personajlardan biri — Mo‘jizaviy ayol (Wonder woman) endi xotin-qizlar huquqlari va imkoniyatlari uchun kurash bo‘yicha BMT faxriy elchisi bo‘lmaydi. Bu haqda tashkilot vakillariga tayanib, “TASS” xabar berdi.\n\nU o‘z qiyofasi orqali noto‘g‘ri tushunchalarni paydo qilayotgani tufayli, vakolatidan mahrum etiladi. Nomzodning kamchiliklari sifatida uning tashqi ko‘rinishi juda ochiq ekanligi aytiladi.\nTa’kidlanishicha, 45 mingga yaqin odam BMT bosh kotibi Pan Gi Munga qaratilgan va uning ushbu lavozimga tayinlanishi so‘ralgan petitsiyani imzolagan. Personajning “vakolatlari” kelasi hafta tugaydi.", "category": "Madaniyat", "title": "Mo‘jizaviy ayol komikslari qahramoni endi BMT faxriy elchisi bo‘lmaydi", "date": "12/13/2016", "url": "https://daryo.uz/2016/12/13/mojizaviy-ayol-komikslari-qahramoni-endi-bmt-faxriy-elchisi-bolmaydi/"}
{"content": "“Bavariya” Bundesliganing 17-turida “Ayntraxt F” ustidan safarda 3:0 hisobida g‘alaba qozondi.\n\nBu Niko Kovach shogirdlari uchun Bundesliga joriy mavsumidagi ketma-ket beshinchi g‘alaba bo‘ldi. Bu hozirda Kovach faoliyatidagi eng yaxshi natija bo‘lib turibdi. Kovach jamoalari bilan hozirgacha maksimum 4 ta o‘yinda ketma-ket g‘alaba qozongandi, xolos.\nMa’lumot uchun, Kovach 2016—2018-yillarda aynan “Ayntraxt F”ga bosh murabbiylik qilgandi.", "category": "Sport", "title": "Niko Kovach faoliyatidagi eng yaxshi ko‘rsatkichni qayd etmoqda", "date": "12/23/2018", "url": "https://daryo.uz/2018/12/23/niko-kovach-faoliyatidagi-eng-yaxshi-korsatkichni-qayd-etmoqda/"}
{"content": "Buyuk Britaniya poytaxti Londonda 2012-yildan beri Orzu Arts nomli o‘zbek teatri faoliyat olib bormoqda. Unga, VOT xabariga ko‘ra, teatr asoschisi, asli vodiylik Yo‘ldosh Jo‘raboyev rahbarlik qilmoqda.\n\nYo‘ldosh Jo‘raboyevning ma’lum qilishicha, hozirgi vaqtda teatrda to‘qqiz kishi mehnat qilayotgan bo‘lib, “bu haqiqiy xalqaro loyihaga aylangan”. Masalan, teatr prodyuseri Jozef Sanders — ingliz, assistent Nozgul — Qirg‘izistondan, musiqachi Sufyon esa marokashlik, bastakor Aziza O‘zbekiston vakilasi, lekin Germaniyada yashaydi, teatrning so‘nggi rejissori esa Amerikadan tashrif buyurgan.\nTeatr ijodkorlari hozirgi vaqtga qadar Markaziy Osiyo afsonalari asosida “Darvesh”, Alisher Navoiy, Fariduddin Attor va Gyote asarlari asosida “Oshiq Majnun”, Erkin Xushvaqtovning “Chimildiq”, Xorazm afsonalari asosida “Lazgi” hamda qozog‘istonlik dramaturg D.Isabekovning “Tranzit yo‘lovchi” spektakllarini sahnaga olib chiqdi.\n\nBundan tashqari, Orzu Arts teatri Gretsiya, Germaniya, Shvesiya, Shotlandiya, Qozog‘iston va boshqa mamlakatlardagi xalqaro festivallarda qatnashdi, 2015-yil bahorida esa gastrol safari bilan O‘zbekistonga keldi. Teatr spektakllari, tabiiyki, ingliz tilida qo‘yiladi, biroq ba’zan, masalan, “Darvesh” spektakli bilan bo‘lgan holatda, o‘zbek tili bilan birga olib boriladi.\n“Jahondagi eng katta teatr shahri hisoblangan Londonda bizniki kabi ekzotik teatrga, albatta, o‘ziga xos qiziqish bor. Biroq tomoshalar vaqtida bo‘sh o‘rinlar borligini sezamiz. Baxtimizga, biz doimiy tomoshabinlarimizni topib ulgurdik, ular orasida britaniyaliklar ham, jonajon O‘zbekistonimizdan kelgan vatandoshlarimiz ham bor”, — deydi Yo‘ldosh Jo‘raboyev.\nQo‘shimcha sifatida, Orzu Arts’ning teatr tomoshalariga kirish pullik — teatrdagi joyga qarab, tomoshabin chipta uchun 8—15 funt miqdorida pul to‘lashi kerak.", "category": "Madaniyat", "title": "Londonda o‘zbek teatri faoliyat olib bormoqda", "date": "10/04/2015", "url": "https://daryo.uz/2015/10/04/londonda-ozbek-teatri-faoliyat-olib-bormoqda/"}
{"content": "Moskva—Afina reysi yo‘lovchi samolyoti Sheremetyevo aeroporti uchish-qo‘nish maydonida odam urib yubordi. Bu haqda Meduza xabar bermoqda.\n\nHodisa 20-noyabr kuni soat 20.10 da ro‘y berdi. Samolyotning uchish-qo‘nish maydonidagi harakati davomida ekipaj noma’lum jismga urilganini bildirgan. Shikastlanishlar haqida signal bo‘lmagani sababli parvozni davom ettirishga qaror qilingan.\nVoqea joyiga yuborilgan aeroport xodimlari erkak kishining jasadi va shaxsiy buyumlariga duch keldi.\nDastlabki ma’lumotlarga ko‘ra, halok bo‘lgan shaxs Ispaniyadan deport qilingan va Moskva orqali Yerevanga yo‘l olishi lozim bo‘lgan 25 yashar Armaniston fuqarosidir. U Moskvaga uchgan samolyot bortida to‘polon ko‘targani aytilmoqda.", "category": "Dunyo", "title": "Moskva—Afina reysidagi yo‘lovchi samolyoti Sheremetyevo aeroportida odam urib yubordi", "date": "11/21/2018", "url": "https://daryo.uz/2018/11/21/moskva-afina-reysidagi-yo%ca%bblovchi-samolyoti-sheremetyevo-aeroportida-odam-urib-yubordi/"}
{"content": "Xitoyning Qirg‘izistondagi elchixonasi Sulton Sari oltin qazib olish konida yuz bergan mojaro yuzasidan keskin bayonot berdi, deb xabar qiladi Sputnik.\n\nDiplomatik vakolatxona saytida yozilishicha, 2019-yil 5-avgustda Norin viloyati Sulton Sari oltin qazib olish korxonasi oldida yuzlab mahalliy aholi to‘plangan.\n“Yig‘ilgan ayrim kishilar noqonuniy ravishda Xitoy kompaniyasi hududiga bostirib kirdi. Kompaniya xodimlarini kaltaklashdi, natijada o‘nlab Xitoy fuqarolari jarohat oldi. Hozirgi vaqtda Xitoyning Qirg‘izistondagi elchixonasi jabrlanganlarga tibbiy yordam ko‘rsatmoqda. Elchi Du Deven shifoxonadagilar holidan xabar oldi”, — deyiladi xabarda.\nElchixona bayonotida yozilishicha, ko‘p yillar davomida Xitoy korxonalari Qirg‘izistonga investitsiya kiritib, biznes bilan shug‘ullanmoqda. Mahalliy aholi moddiy farovonligini yaxshilash va ikki davlat xalqlari o‘rtasida an’anaviy do‘stlikni mustahkamlash uchun katta hissa qo‘shmoqda. Yuz bergan mojaro “kompaniya va uning xodimlariga katta moddiy va jismoniy yo‘qotishlarni keltirib chiqardi”.\n“Biz Qirg‘iziston tomonidan jabrlanganlarga maksimal darajada tibbiy yordam ko‘rsatilishi, holatni har tomonlama tergov qilinishi, aybdorlar qat’iy jazolanishi, bu mojaro adolatli va talab darajasida hal qilinishini talab qilamiz. Xitoy tomoni Qirg‘iziston hukumati va tegishli idoralaridan Xitoy kompaniyalarining qonuniy huquq va manfaatlarini himoya qilish, Xitoy fuqarolarining xavfsizligini ta’minlash, bu kabi hodisalarning takrorlanishiga yo‘l qo‘ymaslik uchun samarali choralar ko‘rilishini so‘raydi”, — deyilgan elchixona bayonotida.\n5-avgust kuni Norin viloyatida mahalliy aholi va oltin qazib olish ishlarini bajaruvchi Xitoyning Zhong Ji Mining Company kompaniyasi ishchilari o‘rtasida mojaro yuz bergan. Mahalliy aholi Zhong Ji Mining Company faoliyatini to‘xtatilishini talab qilmoqda. Ularning so‘zlariga ko‘ra, portlash ishlari oqibatida tog‘larda chorva nobud bo‘lmoqda.\nTuman hokimiyatining ta’kidlashicha, kompaniya vakillari agar portlash ishlari oqibatida chorva nobud bo‘lishi holati tasdiqlansa, egalarga moddiy zararni qoplashga tayyorligini ma’lum qildi.", "category": "Dunyo", "title": "Xitoy oltin qazib olish konida yuz bergan mojaro yuzasidan Qirg‘izistonga keskin bayonot berdi", "date": "08/07/2019", "url": "https://daryo.uz/2019/08/07/xitoy-oltin-qazib-olish-konida-yuz-bergan-mojaro-yuzasidan-qirgizistonga-keskin-bayonot-berdi/"}
{"content": "Rossiya boks federatsiyasi bosh kotibi Umar Kremlev yengil vazn toifasida UFC chempioni Habib Nurmagomedovning amerikalik bokschi Floyd Meyvezer bilan o‘tkazilishi mumkin bo‘lgan jangiga izoh berdi. Bu haqda “Sport-Ekspress” nashri xabar beradi.\n\nTashkilot bosh kotibi ushbu jangning Moskvada o‘tkazilishi kerakligi haqida ta’kidlab o‘tdi.\n“Agar Habib Meyvezer bilan boks yo‘nalishida jang qilishga rozilik bersa, biz uchrashuvning Moskvadagi “Lujniki” stadionida bo‘lib o‘tishi uchun barcha sharoitlarni yaratamiz. Agar jang o‘tkazilishi aniq bo‘lsa, bu nafaqat biz uchun, balki mamlakatimiz uchun ham foydali. O‘zingiz o‘ylab ko‘ring, chet eldan qanchadan qancha muxlislar oqimi keladi? Qanchalik ko‘p chet el investitsiyasi kirib keladi? Habib va Meyvezer jangi barcha uchun qiziq”,— dedi Kremlev.\nU jang narxini 1 milliard dollarga baholadi.\n“O‘ylashimcha, ushbu jang bahosi milliard dollar atrofida bo‘ladi. Buning ichiga xarajatlar ham, daromad ham kiradi. Albatta, foyda ko‘ramiz, bunga shak-shubha yo‘q. Menimcha, Meyvezer va Makgregor o‘rtasida o‘tkazilgan jangning homiylari ham mazkur to‘qnashuvda ishtirok etishni xohlaydi. Axir bellashuv butun dunyoga to‘g‘ridan to‘g‘ri efirga uzatiladi”,—deya so‘zlariga yakun yasadi Kremlev.\nEslatib o‘tamiz, amerikalik bokschi Nurmagomedov bilan boks qoidalari bo‘yicha jang qilishni xohlayotgandi. Habib esa oktagonda hamda ringda jang qilishga qarshi emas.", "category": "Sport", "title": "Nurmagomedov va Meyvezer o‘rtasidagi jang 1 mlrd dollarga baholandi", "date": "12/24/2018", "url": "https://daryo.uz/2018/12/24/nurmagomedov-va-meyvezer-ortasidagi-jang-1-mlrd-dollarga-baholandi/"}
{"content": "Rossiya prezidenti Vladimir Putin AQSh va Xitoy o‘rtasidagi iqtisodiy urushni yo‘lbarslar jangiga qiyosladi. Rossiyani esa yo‘lbarslarni kuzatib turgan aqlli maymun deb atadi. Bu haqda Forum Daily xabar berdi.\n\nSobiq ittifoq va AQShning sovuq urushi davrida ommalashgan xitoylik masalga ko‘ra, maymun yo‘lbars va arslon kurashiga aralashmaydi va ular kuchini yo‘qotganidan keyin ikkalasini ham o‘ldiradi.", "category": "Dunyo", "title": "Putin Rossiyani aqlli maymun deb atadi", "date": "06/09/2019", "url": "https://daryo.uz/2019/06/09/putin-rossiyani-aqlli-maymun-deb-atadi/"}
{"content": "Xitoy Xalq Respublikasi raisi Si Szinpin “Bir belbog‘ — bir yo‘l” forumi ishtirokchilarini jahon savdosi va xalqaro investitsiyalarni liberallashtirishga hissa qo‘shishga chaqirdi, deb yozadi “TASS”. Bu haqda u Pekinda bo‘lib o‘tgan davlat va hukumat rahbarlari davra suhbatida aytib o‘tdi.\n\n“Real iqtisodiyotda hamkorlik sohasida biz investitsiyalarga, sanoat klasterlari taraqqiyotiga, ish o‘rinlari yaratilishiga, shuningdek, innovatsion progressga ko‘mak ko‘rsatish uchun iqtisodiy yo‘laklar yaratishimiz, savdoni rivojlantirishimiz, sanoatdagi hamkorlik zonalarini yaratishimiz kerak”, — dedi Si Szinpin.\n“Investitsiyalar va savdoni liberallashtirishga kelsak, iqtisodiyotlarning o‘zaro bog‘liqligi salohiyatini to‘liq ko‘lamda oshkor qilish uchun, biz erkin savdo zonalarini rivojlantirishimiz… shuningdek, biznes-muhitni mukammallashtirishimiz kerak”, — dedi u.", "category": "Dunyo", "title": "Si Szinpin savdo va investitsiyalarni liberallashtirishga hissa qo‘shishga chaqirdi", "date": "05/15/2017", "url": "https://daryo.uz/2017/05/15/si-szinpin-savdo-va-investitsiyalarni-liberallashtirishga-hissa-qoshishga-chaqirdi/"}
{"content": "Myanma prezidenti Txin Chjo o‘z lavozimini tark etdi. Bu haqda u o‘zining Facebook’dagi sahifasida ma’lum qildi, deb yozadi “TASS”.\n\nQayd etilishicha, prezident o‘z xohishiga ko‘ra lavozimidan ozod etishlarini so‘ragan.\nTxin Chjo 2016-yilning mart oyida Myanma prezidenti etib tayinlangan edi.", "category": "Dunyo", "title": "Myanma prezidenti iste’foga chiqdi", "date": "03/21/2018", "url": "https://daryo.uz/2018/03/21/myanma-prezidenti-istefoga-chiqdi/"}
{"content": "Janubiy Koreya KXDR tomonidan yadro fitnalariga tayyorgarlikni kuchaytirib boradi. Bu haqda mamlakat prezidenti Pak Kin Xe hukumat yig‘ilishi chog‘ida ma’lum qildi, deya xabar beradi “Kommersant”. \n\n“Seul Shimoliy Koreyaga nisbatan samaraliroq harakatlarni amalga oshiradi. Agar KXDR yadro kallakli raketalar uchirilishini amalga oshirsa, biz Shimoliy Koreya tuzumiga barham beramiz”, — deya ta’kidladi davlat rahbari. \nPak Kin Xe yana bir bor mamlakatda AQShning ballistik raketalarni tutib qolishga qodir THAAD majmuini joylashtirish zarurligini uqtirib o‘tdi. Prezidentga ko‘ra, uni “joylashtirishdan voz kechilishi Janubiy Koreyani KXDR ommmaviy qirg‘in quroli oldida ojiz bo‘lib qolishiga olib keladi”. ", "category": "Dunyo", "title": "Janubiy Koreya prezidenti KXDR tuzumiga barham berish bilan tahdid qildi", "date": "09/13/2016", "url": "https://daryo.uz/2016/09/13/janubiy-koreya-prezidenti-kxdr-tuzumiga-barham-berish-bilan-tahdid-qildi/"}
{"content": "Iyul oyi oxiridan boshlab Kongo demokratik respublikasida Ebola virusi bilan kasallanganlar soni 600 kishidan oshdi. Bu haqda “TASS” xabar berdi.\n\n“2019-yilning 1-yanvar kuni 602 ta kasallik holati qayd etilgan, 366 kishi halok bo‘lgan, 205 nafari tuzalgan, 54 ta “shubhali” holatlar tekshirilmoqda. 1-yanvargacha bo‘lgan kun davomida to‘rt nafar bemor aniqlandi va uch nafari Ebola virusidan vafot etdi. 8-avgustdan boshlab ushbu kasallikdan emlanganlar soni 53917 kishini tashkil qildi.\nEbola epidemiyasi sababli bir qancha tumanlarda prezidentlik va parlament saylovlarini kechiktirish e’lon qilindi, bu esa virusga qarshi kurashish choralarigi salbiy ta’sir ko‘rsatdi. Sog‘liqni saqlash vazirligining ma’lumot berishicha, “aholining namoyishlari tufayli Goma, Beni, Butembo, Katva, Komanda va Mabalako”da emlash ishlari to‘xtatilgan.\nHozirda mamlakatning ko‘plab joylarida internetga ulanish va SMS xabarnoma yuborishning imkoniyati yo‘q. Butunjahon sog‘liqni saqlash tashkiloti bosh direktori Tedros Adan Gebreyesusning 2018-yil 28-dekabr kuni Jenevada qilgan bayonotida vaziyatni uzoq vaqt davomida yomonlashishi Ebola tarqalishini bartaraf etishda muvaffaqiyatga erishish imkonini bermaydi. Kongodagi norozilik namoyishlari Milliy mustaqil saylov komissiyasi Shimoliy Kivudagi Beni, “Beni-shahar” va “Butembo-shahri”dagi saylov uchastkalarida 2019-yilning mart oyiga mo‘ljallangan prezidentlik va parlament saylovlarini kechiktirishni e’lon qilganidan so‘ng boshlandi. Ushbu qarorning sababi mazkur hududlarda Ebolaning tarqalishi, shuningdek, terroristik qurolli guruhlarning harakati bo‘ldi.\nEbola odamlarga yovvoyi hayvonlardan o‘tadi va keyinchalik odamlar orasida tarqaladi. Kasallikning birinchi belgilari: to‘satdan isitma, mushak og‘rig‘i, bosh og‘rig‘i va tomoq og‘rig‘i. Buning ortidan qusish, diareya, toshma, buyrak va jigar faoliyatining buzilishi, ayrim hollarda ichki va tashqi qon ketishi kuzatiladi.\nKongodagi Ebola tarqalish holati o‘ninchi sanaladi. 28-iyul kuni Shimoliy Kivu viloyati sog‘liqni saqlash boshqarmasi mamlakat sog‘liqni saqlash vazirligiga Manginadagi kasallik va o‘lim holatlari haqida xabar berdi. Keyinchalik olib borilgan tadqiqotlar, bu o‘ta xavfli Zair shtammli virusi bo‘lganligini tasdiqladi. Avval Ebola epidemiyasi oqibatida o‘lim bilan yakunlanganholatlar 25% dan 90% gacha o‘sdi.", "category": "Dunyo", "title": "Kongoda Ebola virusi bilan kasallangan odamlar soni 600 nafardan oshdi", "date": "01/03/2019", "url": "https://daryo.uz/2019/01/03/kongoda-ebola-virusi-bilan-kasallangan-odamlar-soni-600-nafardan-oshdi/"}
{"content": "“Manchester Yunayted” yarim himoyachisi Pol Pogba 2020-yilning yozida jamoani tark etmoqchi.\n\nManchester Evening News’ning xabar qilishicha, Pogba yaqinlashib kelayotgan transfer oynasida Manchesterni tark etishga jiddiy ahd qilgan. Uning jamoa bilan amaldagi shartnomasi 2021-yilning yozida o‘z yakuniga yetadi.\nAvvalroq Pogbaga “Real” va “Yuventus” jamoalaridan qiziqish borligi xabar qilingandi.\nJoriy mavsum Pogba Premyer Ligada yettita o‘yin o‘tkazib, ikkita samarali uzatma amalga oshirdi. Fransiyalik futbolchi “Manchester Yunayted” safidagi so‘nggi o‘yinini 26-dekabr kuni o‘tkazgandi, shundan beri u jarohatini tiklash bilan band.", "category": "Sport", "title": "Pogba “Manchester Yunayted”dagi kelajagi borasida bir qarorga keldi", "date": "02/11/2020", "url": "https://daryo.uz/2020/02/11/pogba-manchester-yunayteddagi-kelajagi-borasida-bir-qarorga-keldi/"}
{"content": "Tojikiston hukumati huzuridagi Aloqa xizmati qaroriga muvofiq, mamlakat internet-provayderlari va mobil aloqa operatorlari Facebook ijtimoiy tarmog‘i va YouTube videoxostingini blok qildi. “Vedomosti” xabariga ko‘ra, bu haqdagi ko‘rsatma og‘zaki ko‘rinishda berilgan.\n\n“Biz Aloqa xizmatining ko‘rsatmasiga muvofiq foydalanuvchilarimizning Facebook va YouTube’ga kirishini chekladik. Bu qarorga nima sabab bo‘lganini bizga tushuntirishgani yo‘q”, — dedi kompaniyalardan birining vakili.\nTojikiston internet-provayderlari assotsiatsiyasi rahbari Asomiddin Atoyev ham Facebook va YouTube’ga nisbatan joriy etilgan cheklovlardan boxabarligini, biroq bu cheklovlarga aynan nima sabab bo‘lganini bilmasligini ma’lum qildi.\nTojikiston hukumati chet el ijtimoiy tarmoqlari va bir qator OAV saytlarini oxirgi marta 29-maydan 9-iyunga qadar blok qilgandi. O‘shanda tahlilchilar bu holatni mamlakatda jahonning 99 mamlakatidan 1,5 mingdan ortiq vakillar, xususan, BMT bosh kotibi Pan Gi Mun ham tashrif buyurgan uch kunlik yirik xalqaro konferensiya o‘tkazilayotgani bilan izohlagandi.", "category": "Texnologiyalar", "title": "Tojikistonda Facebook va YouTube yana blok qilindi", "date": "08/25/2015", "url": "https://daryo.uz/2015/08/25/tojikistonda-facebook-va-youtube-yana-blok-qilindi/"}
{"content": "Yagona interaktiv davlat xizmatlari portali (Yagona portal)da fuqarolarni shaxsiy jamg‘arib boriladigan pensiya hisobvarag‘i holati haqida ma’lumot olish xizmati yo‘lga qo‘yildi.\n\nUshbu xizmatdan jamg‘arib boriladigan pensiya tizimi qatnashuvchilari bo‘lgan hamda elektron raqamli imzo (ERI) kalitida shaxsiy identifikatsion raqami mavjud jismoniy shaxslar foydalanishi mumkin.\nXizmatdan foydalanish uchun maxsus hujjatlar talab etilmaydi. Xalq banki bilan hamkorlikda tashkil etilgan mazkur xizmat bepul bo‘lib, onlayn tarzda amalga oshiriladi.\nSo‘rov yuborilganda, javob xati Yagona portal orqali “foydalanuvchi kabinetiga” va/yoki foydalanuvchi Yagona portalda ro‘yxatdan o‘tishda ko‘rsatgan pochta manziliga yuboriladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "O‘zbekistonda shaxsiy pensiya holati haqida onlayn ma’lumot olish mumkin bo‘ldi", "date": "02/02/2017", "url": "https://daryo.uz/2017/02/02/ozbekistonda-shaxsiy-pensiya-holati-haqida-onlayn-malumot-olish-mumkin-boldi/"}
{"content": "Angliya terma jamoasi yarim himoyachisi Jeydon Sancho “Borussiya Dortmund” safida Bundesliganing 8-turidan o‘rin olgan “Borussiya Myunxengladbax”ga qarshi bahsda qatnashmaydiga bo‘ldi.\n\nBunga sabab uning FIFA kunlaridan klub ixtiyoriga kechikib kelgani sabab bo‘lgan. Qarorni esa jamoa bosh murabbiyi Lyusen Favr qabul qilgan.\nHozircha ushbu jazoning qachongacha amal qilishi noaniq.\n19 yoshli Sancho Germaniya chempionatining joriy mavsumida 7 ta o‘yinda qatnashib, 3 ta gol urdi va 5 ta golli uzatmani amalga oshirdi.", "category": "Sport", "title": "“Borussiya D” FIFA kunlaridan klub ixtiyoriga kechikib kelgan Jeydon Sanchoni jazoladi", "date": "10/19/2019", "url": "https://daryo.uz/2019/10/19/borussiya-d-fifa-kunlaridan-klub-ixtiyoriga-kechikib-kelgan-jeydon-sanchoni-jazoladi/"}
{"content": "Eron oliy sudi AQShdan qaytib kelgan yadrochi olim Shahrom Amiriy “Islom Respublikasi dushmanlari” foydasiga ayg‘oqchilikda ayblanib qatl qilinganini tasdiqladi. Bu haqda, ISNA agentligiga asoslanib, “RBK” xabar bermoqda.\n\n“U birinchi instansiya sudi tomonidan o‘lim jazosiga hukm qilindi, hukm Oliy sud tomonidan tasdiqlandi”, — dedi sud vakili.\nIlgariroq olimning qatli haqida uning onasi ma’lum qilgan edi.\n39 yoshli tadqiqotchi 2009-yili Makkada, haj payti yo‘qolib qolgandi. Ayrim manbalarga ko‘ra, Amiriy AQShda yashiringan va Qo‘shma Shtatlarga muhim ma’lumotlar yetkazgan. Boshqa manbalarga ko‘ra, uni saudiyaliklar va amerikaliklar o‘g‘irlab ketgan. 2010-yili Amiriy Pokistonning AQShdagi elchixonasi yordamida Eronga qaytishga muvaffaq bo‘lgandi.\nVatanida yadrochi olim avvaliga qahramon sifatida qutib olindi. Biroq keyinchalik Eronga dushman davlat foydasiga josuslikda ayblanib, hibsga olindi va 10 yillik qamoq jazosiga hukm qilindi.", "category": "Dunyo", "title": "Rasmiy Tehron yadrochi olimning qatl qilinganini tasdiqladi", "date": "08/07/2016", "url": "https://daryo.uz/2016/08/07/rasmiy-tehron-yadrochi-olimning-qatl-qilinganini-tasdiqladi/"}
{"content": "11-aprel kuni O‘zbekiston Yozuvchilar uyushmasida navbatdan tashqari yig‘ilish bo‘lib o‘tdi. Unda tashkiliy masala ko‘rildi, deb yozadi “Xabar.uz”.\n\nNashr manbasining xabariga ko‘ra, Yozuvchilar uyushmasi raisi Muhammad Ali lavozimidan ozod etilgan. Uning o‘rnida rais o‘rinbosari sifatida ishlab kelayotgan Sirojiddin Sayyid ish boshladi.\nYozuvchilar uyushmasining birinchi o‘rinbosari lavozimiga shoir Minhojiddin Mirzo tayinlandi.\nShuningdek, yoshlar masalalari bo‘yicha o‘rinbosar Iqbol Mirzo boshqa ishga o‘tgani munosabati bilan uning o‘rniga “Yoshlik” jurnali bosh muharriri Nodir Jonuzoq tayinlangan.", "category": "Mahalliy", "title": "Yozuvchilar uyushmasi rahbariyati almashdi", "date": "04/11/2018", "url": "https://daryo.uz/2018/04/11/yozuvchilar-uyushmasi-rahbariyati-almashdi/"}
{"content": "Bugun, 30-aprel kuni Yevropa Chempionlar ligasi yarim finalidan o‘rin olgan “Chelsi” hamda “Atletiko” klublari o‘rtasida javob o‘yini bo‘lib o‘tadi.\n\nO‘yin Toshkent vaqti bilan soat 23:40 da “Sport” telekanali orqali to‘g‘ridan-to‘g‘ri efirga uzatiladi.", "category": "Sport", "title": "Bugun “Sport” kanali “Chelsi”—“Atletiko” uchrashuvini jonli efirga uzatadi", "date": "04/30/2014", "url": "https://daryo.uz/2014/04/30/bugun-sport-kanali-chelsi-atletiko-uchrashuvini-jonli-efirga-uzatadi/"}
{"content": "“Sports.uz” nashri Madridning “Real” jamoasi hujumchisi Krishtianu Ronalduning avtomobillari suratlarini e’lon qildi.\n\n\n\n\n\n\n\n\n", "category": "Sport", "title": "Ronalduning avtomobillari (foto)", "date": "03/14/2016", "url": "https://daryo.uz/2016/03/14/ronalduning-avtomobillari-foto/"}
{"content": "Mahalliy fuqarolar shu ondayoq buni noma’lum uchar jism deb atadi. Biroq olimlar uning soliton — uglerod qurumidan tarkib topgan uzoq yashovchi girdob ekanligini aytdi.\n137 soniya davom etgan lavhada jami 15 ta avtomobil qarama-qarshi yo‘nalishlarni ajratuvchi chiziqni bosgan yoki qarama-qarshi yo‘nalishga o‘tib harakatlangan. O‘zbekistonda ushbu qoidabuzarlik uchun eng kam ish haqining 10 baravari − 1 184 000 so‘m miqdorida jarimaga tortilishi belgilab qo‘yilgan. Demak, 2 daqiqadan ko‘proq vaqt oralig‘ida jami 17 760 000 so‘m jarima qayd etilishi mumkin edi.\nUshbu svetofor Yunusobod tumanining 12-mavzesida, Toshkent halqa avtomobil yo‘li yaqinida, 97-yo‘nalishdagi avtobuslarning oxirgi bekati yonida joylashgan.\nUkraina prezidenti Pyotr Poroshenko O‘zbekiston prezidenti Islom Karimovni davlat rahbari lavozimiga qayta saylangani bilan tabriklab, maktub yubordi. Ukraina prezidenti Islom Karimovga milliy iqtisodiyot modernizatsiyasidagi keng ko‘lamli dasturlarni amalga oshirishda, barqarorlik va tinchlik omilini belgilovchi demokratik institutlarni har tomonlama rivojlantirishda muvaffaqqiyatlar tiladi.\nChevrolet kompaniyasi 2015-yilgi Nyu-York avtosalonida yangilangan Spark kompakt-kari va to‘qqizinchi avlod Malibu texnologik sedanini taqdim etdi", "category": "Dunyo", "title": "Kunning eng ommabop xabarlari bilan tanishing", "date": "04/06/2015", "url": "https://daryo.uz/2015/04/06/kunning-eng-ommabop-xabarlari-bilan-tanishing-21/"}
{"content": "Britaniyaning The Telegraph nashri dunyoning eng yaxshi plyajlari reytingini tuzdi, deb yozadi “Korrespondent.net”. Ro‘yxatga Algarvi (Portugaliya), Mikonos va Lefkada (Gretsiya), shuningdek, Sitsiliya (Italiya) tartiblanmagan holda kiritildi.\n\nNashr ma’lumotlariga ko‘ra, Portugaliyaning Algarvi hududi chekka joylarda joylashgan plyajlari, oppoq qumlari va yorqin qoyali manzaralari bilan ajoyibdir.\nGretsiyaning Lefkada orolidagi Kathisma va Porto Katsiki plyajlari esa suv sporti uchun eng yaxshi joy hisoblanadi. Mikonos orolidagi Paradise nomli plyaj esa ziyofatlar o‘tkazish uchun ayni muddao.\nAsal oyini o‘tkazish uchun esa, ekspertlar fikricha, Tinch okeanidagi Bora-Bora plyaji mos tushadi.\nNashr o‘zining ro‘yxatiga, shuningdek, Karib va Seyshel orollari, JAR, Italiya, Fransiya, AQSh, Kuba, Meksika, Yaponiya plyajlarini ham kiritdi.", "category": "Dunyo", "title": "Dunyoning eng yaxshi plyajlari reytingi e’lon qilindi", "date": "02/01/2017", "url": "https://daryo.uz/2017/02/01/dunyoning-eng-yaxshi-plyajlari-reytingi-elon-qilindi/"}
{"content": "Toshkent ko‘chalarida YPX xodimidan qochib “mashhur” bo‘lgan Damas haydovchisiga ma’muriy jazo tayinlandi, deb xabar beradi Toshkent shahar IIBB matbuot xizmati.\n\nQoidabuzar 30 yoshli Sanjar K. ekanligi aniqlangan. U mashinani tegishli hujjatlarsiz boshqargan.\n30-iyul kuni Olmazor tumani ma’muriy ishlar bo‘yicha sudi ushbu ish bo‘yicha to‘plangan materiallarni o‘rganib chiqib, Sanjar K.ni O‘zbekiston Ma’muriy javobgarlik to‘g‘risidagi kodeksning tegishli moddalarida nazarda tutilgan (194, 128, 183-moddalar) huquqbuzarlikni sodir etganlikda aybdor deb topildi.\nU 15 sutka ma’muriy qamoq va EKIHning 11 barobari (2,2 million so‘m) miqdorida jarima bilan jazolandi.\nEslatib o‘tamiz, avvalroq Toshkent ko‘chalarida YPX xodimidan qochib “mashhur” bo‘lgan haydovchi o‘z oyog‘i bilan kelib uzr so‘ragani xabar qilingan edi.", "category": "Mahalliy", "title": "YPXdan qochgan Damas haydovchisi 15 sutkaga qamaldi", "date": "08/01/2019", "url": "https://daryo.uz/2019/08/01/ypxdan-qochgan-damas-haydovchisi-15-sutkaga-qamaldi/"}
{"content": "O‘zbekiston Prezidenti Shavkat Mirziyoyev 22—23-mart kunlari Qozog‘iston poytaxti Ostonaga tashrif bilan boradi. Bu haqda Qozog‘iston tashqi ishlar vaziri G‘ayrat Abdurahmonov ma’lum qildi, deb yozadi “1news.uz”.\n\n“O‘zbekiston Respublikasi Prezidentining Ostonaga 22—23-mart kunlaridagi tashrifi, shuningdek, undan keyin Markaziy Osiyoning ba’zi davlatlari rahbarlari tashrifi Markaziy Osiyo mamlakatlari biz duch kelishga majbur bo‘ladigan transmilliy xususiyatdagi masalalar qarshisida birdamlikni namoyon qilishini yana bir bora ko‘rsatib berishiga ishonchim komil”, — dedi Abdurahmonov majlisdagi hukumat soatida.\nUning ta’kidlashicha, Markaziy Osiyo mamlakatlari o‘rtasida ikki tomonlama va ko‘p tomonlama asosda nigohlar umumiyligi, konstruktiv yondashuv va an’anaviy ahil qardoshlik aloqalarini namoyon etish orqali hal qilib bo‘lmaydigan birorta ham muammo yo‘q.", "category": "Mahalliy", "title": "O‘zbekiston Prezidenti 22—23-mart kunlari Ostonaga tashrif buyuradi", "date": "03/13/2017", "url": "https://daryo.uz/2017/03/13/ozbekiston-prezidenti-22-23-mart-kunlari-ostonaga-tashrif-buyuradi/"}
{"content": "Instagram’da rejissor Akbar Bekturdiyevning “Virus” nomli filmi treylerlari tarqaldi. Film premyerasi 2-dekabr kuni bo‘lib o‘tishi kutilmoqda.\nFilmda Diyorbek Mahkamov, Shahzoda Matchonova, Yulduz Rajabova, Rixsitilla Abdullayev, Shokira Doniyorova, Akbarxo‘ja Rasulov, Alixan, Habibulla Nizomov, Manuchehr Qalandorzoda, Iso To‘rayev kabi aktyorlar suratga tushgan.\nTreylerlarning birida Shahzoda Matchonovaning qahramoni qandaydir videoni YouTube’ga chiqarib yuborish bilan tahdid qiladi. Treyler qahramonlardan birining: “Men uni butini yiraman!”, degan gapi bilan tugagan.\n \n  \n 2 Декабрь дан юртимиз кинотеатрларида! . Ижодкорларга омад ва файз хамрох булсин! ? . Режиссер: @akbar_bekturdiev Студия: @fox_music_cinema Сценарий: @mansur_vasati_maqsudiy Оператор: @dilmurodimon Композитор: @doniyoragzamov Художник: @akmal_uzfilm Монтаж: @magic_pro_production Директор: @jamol_ahmedov . Бош маслахатчи: @rustam_sagdiev . Ролларда: @diyor_mahkamov @shahzodamatchanova @yulduz_radjabova_official @r_nigmatullaevich @shokira_daniyarova @akbarkhodja_rasulov #IsoToraev @alikhanofficial @habibullanizamov @qalandarzoda_manuchehr\n \nA video posted by DIYOR MAKHKAMOV ♏️ (@diyor_mahkamov) on Nov 22, 2016 at 6:47am PST\n \nRejissor Rustam Sa’diyev film bosh maslahatchisi sifatida suratga olish ishlarida qatnashgan. Uning o‘zi Instagram’dagi sahifasida kartinaga: “Dahshat film!”, deya ta’rif bergan.\nRustam Sa’diyev tomonidan e’lon qilingan treylerda Shahzoda Matchonovaning qahramoni Diyorbek Mahkamovning obraziga: “Xotiningizni qo‘ying, uni baribir yaxshi ko‘rmaysiz”, degani aks etgan. Rolik: “Men uning terisini shilib olaman”, degan ovoz bilan tugagan.\n \n  \n Дахшат филм ??ВИРУС режиссёр Акбар Бектурдиев !! @\n \nA video posted by РУСТАМ САГДИЕВ (@rustam_sagdiyev) on Nov 21, 2016 at 10:38am PST\n \nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Shahzoda Matchonova qandaydir videoni YouTube’ga chiqarib yuborish bilan Diyorbek Mahkamovga tahdid qildi (“Dahshat film”dan ta’sirli treyler)", "date": "11/28/2016", "url": "https://daryo.uz/2016/11/28/459801/"}
{"content": "Xalqaro sambo federatsiyasi 11-oktabr, seshanba kuni Xalqaro olimpiya qo‘mitasiga samboni Olimpiya sport turi deb tan olinishiga ariza berdi. Bu haqda Butun Rossiya sambo federatsiyasi prezidenti Sergey Yeliseyev ma’lum qildi, deb xabar bermoqda “TASS”.\n\n“Seshanba kuni samboning Olimpiya sport turi deb tan olinishi uchun XOQga ariza berildi”, – dedi Yeliseyev.\nButun Rossiya sambo federatsiyasi prezidentining qayd etishicha, sambo Yevropa va Osiyo o‘yinlari, Universiada va Butunjahon jang san’ati o‘yinlari dasturiga kiritilgan.\nVasiliy Shestakov rahbarligidagi Xalqaro sambo federatsiyasi birinchi marta samboning Olimpiya sport turi deb tan olinishi istagini 2009-yilda bildirgandi.", "category": "Sport", "title": "Xalqaro sambo federatsiyasi samboni Olimpiya sport turi deb tan olinishiga ariza berdi", "date": "10/12/2016", "url": "https://daryo.uz/2016/10/12/xalqaro-sambo-federatsiyasi-samboni-olimpiya-sport-turi-deb-tan-olinishiga-ariza-berdi/"}
{"content": "Buyuk Britaniya sudi “Yulduzlar jangi: kuchning uyg‘onishi” filmini suratga olish jarayonida xavfsizlik qoidalarini buzgani uchun Foodles Production kinokompaniyasini (The Walt Disney Company) 1,6 million funt sterling, ya’ni 2 million dollar atrofidagi jarimaga tortdi. Bu haqda TJournal xabar bermoqda.\n\nSud kompaniyani Buyuk Britaniyaning mehnat muhofazasi sohasidagi qonunchiligini buzishda aybladi. Bu esa gidravlik eshik qulab, filmda Xan Solo rolini ijro etgan aktyor Xarrison Fordning chap oyog‘i sinishiga olib keldi.\nEshituvlar chog‘ida kompaniya vakillari o‘z aybini to‘liq tan oldi. Prokuror Endryu Marshallga ko‘ra, hodisa suratga olish guruhi aktyorni dekoratsiyalarning bir qismi mahkamlanmagani haqida ogohlantirmagani tufayli sodir bo‘lgan. Natijada operator eshikni yopganidan so‘ng u Fordning ustiga quladi va yuzini shikastlashiga sal qoldi. \nMa’lumot uchun, o‘tgan yil dekabridan kinoteatrlarda namoyishi boshlangan “Yulduzlar jangi: kuchning uyg‘onishi” filmi hozirga qadar dunyo bo‘yicha 2 milliard dollardan oshiq mablag‘ to‘plashga ulgurdi. Bu kino tarixidagi daromadi jihatidan uchinchi natija. ", "category": "Madaniyat", "title": "Xarrison Fordning singan oyog‘i Disney uchun 2 mln dollarga tushdi", "date": "10/13/2016", "url": "https://daryo.uz/2016/10/13/xarrison-fordning-singan-oyogi-disney-uchun-2-mln-dollarga-tushdi/"}
{"content": "Teraktlar natijasida ota-onasidan ayrilgan 3 yoshli go‘dak — Mustafo Haydar 20-dekabr kuni “Santyago Bernabeu” stadionida o‘tgan “Real” va “Rayo Valyekano” o‘rtasidagi uchrashuvni bevosita stadiondan turib kuzatishga erishdi, deya xabar bermoqda “Stadion.uz”. Bundan tashqari bolakay “Real” kiyinish xonasiga tashrif buyurdi va jamoa futbolchilari bilan uchrashdi.\n\nMadridlik futbolchilar bolakayning quvonchiga quvonch qo‘shgan holda unga o‘z imzolari tushirilgan “Real Madrid” futbolkalarini sovg‘a qildi.\nNashr eslatishicha, avvalroq Mustafo Haydar “Qirollik klubi” tomonidan ehtirom qilingan va o‘ksik ko‘ngli biroz bo‘lsa-da, ko‘tarilgan edi.", "category": "Sport", "title": "Teraktlar natijasida ota-onasidan ayrilgan 3 yoshli go‘dak “Real” kiyinish xonasiga tashrif buyurdi", "date": "12/21/2015", "url": "https://daryo.uz/2015/12/21/teraktlar-natijasida-ota-onasidan-ayrilgan-3-yoshli-godak-real-kiyinish-xonasiga-tashrif-buyurdi/"}
{"content": "Qoraqalpog‘istondagi Sudochye ko‘li yonmoqda, deb xabar beradi jurnalist Liliya Nikolenko.\n\n“Flamingolari bilan mashhur bo‘lgan ko‘l. Yuzlab yovvoyi qushlar uya qurgan joy. U yerda qamishlar orasida onalari bilan suzib yurgan oqqush bolalarini o‘z ko‘zim bilan ko‘rdim. U yerda kecha momaqaldiroq, yashin bo‘lgan edi. Ehtimol, yashin urishidan qurigan qamishlar yonib ketgandir”, — deya taxmin qiladi jurnalist.\nKo‘l bo‘ylab bir nechta yong‘in o‘choqlari bor. Eng yaqin aholi punktigacha bo‘lgan masofa cho‘l hududi orqali 50 kilometrcha chiqadi.\n\n\t\t", "category": "Mahalliy", "title": "Qoraqalpog‘istondagi Sudochye ko‘li yonmoqda (foto va video)", "date": "07/05/2019", "url": "https://daryo.uz/2019/07/05/qoraqalpogistondagi-sudochye-koli-yonmoqda-video/"}
{"content": "Taniqli Gollivud aktyori va sportchi Jan-Klod Van Damm Qozog‘istonning Olmaota shahrida yosh karatechilar uchun mahorat darsini o‘tdi, deb xabar qiladi Tengrinews.\n\nBir yarim soat davomida Van Damm hamda yosh sportchilar birgalikda shug‘ullandi va sparring tushdi. Aktyor yosh raqiblari unga bor kuchi bilan zarba berishiga qo‘yib berdi.\nNashr qayd etishicha, Van Damm Olmaotaga muvaffaqiyatli kishilarga bag‘ishlangan biznes-forumda ishtirok etish uchun kelgan.\n", "category": "Madaniyat", "title": "Olmaotalik karatechilar o‘z zarbalarini Jan-Klod Van Dammda sinab ko‘rdi", "date": "11/18/2015", "url": "https://daryo.uz/2015/11/18/olmaotalik-karatechilar-oz-zarbalarini-jan-klod-van-dammda-sinab-kordi/"}
{"content": "Oliy Majlis Qonunchilik palatasiga Sirdaryo viloyatidan saylangan deputat Sherzod Qulmatov Oqoltin va Guliston tumani fuqarolari bilan yuzma-yuz muloqot o‘tkazdi. Bu haqda palata matbuot xizmati ma’lum qildi.\n\nOqoltin tuman aholisi bilan uchrashuvda 14-umumta’lim maktabining sport zali ta’mirtalab ahvolda ekanligiga e’tibor qaratildi.\nGuliston tumanidagi “Beshbuloq” qishloq fuqarolar yig‘inida 23 ta xonadon vakillari bilan uchrashuv o‘tkazildi. Tumandagi qishloq vrachlik punktlarining bugungi moddiy ahvoli, aholi uchun yaratilgan shart-sharoitlar, dorixonalarda dori-darmonlarning belgilangan narxlarda sotilishi bilan tanishildi.\n—Deputatga mahallamiz hududini obodonlashtirish, yo‘llarni asfalt qilish, aholini toza ichimlik suvi bilan ta’minlash borasidagi taklif-mulohazalar bilan murojaat etdik, — deydi “Ko‘rkam diyor” mahalla fuqarolar yig‘inida istiqomat qiluvchi mehnat faxriysi Bozorgul Mamasoliyeva. — Shuningdek, uylar yog‘ingarchilik vaqtida suv ostida qolib ketayotganidan tashvishimizni yetkazdik.\nFuqarolar Paxtaobod — Uzoqov yo‘nalishidagi yo‘lning 22,5 kilometr qismi ta’mirtalab ekanligi, Paxtaobod — Guliston yo‘nalishining 6-kilometridagi ko‘prik avariya holatiga kelib qolganligi sababli trassada qatnov yopilganligini bildirib, deputatdan yo‘l va ko‘prik ta’mirida amaliy yordam so‘radi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Sirdaryoda deputatdan yo‘l va ko‘prik ta’miri masalasida amaliy yordam so‘raldi", "date": "04/05/2017", "url": "https://daryo.uz/2017/04/05/sirdaryoda-deputatdan-yol-va-koprik-tamiri-masalasida-amaliy-yordam-soraldi/"}
{"content": "“Xususiy uy-joy mulkdorlari shirkatlari to‘g‘risida”gi qonun loyihasi ko‘rib chiqish uchun Vazirlar Mahkamasiga kiritildi, deb yozadi “Podrobno.uz” Uy-joy kommunal xizmat ko‘rsatish vaziri o‘rinbosari Nazirjon Nazirovga tayanib.\n\n“Biz qonun loyihasini ko‘rib chiqish uchun Vazirlar Mahkamasiga kiritdik. U yerda u zarur jarayonlardan o‘tadi va parlamentga, so‘ng imzolash uchun prezidentga  yo‘naltiriladi. Hujjat xususiy uy-joy mulkdorlari shirkatlari faoliyatini tubdan qayta ko‘rib chiqishga, ularning faoliyati va ko‘p xonadonli uylarni boshqaruvchi tashkilotlar ustidan davlat nazoratini kuchaytirishga qaratilgan”, — dedi Nazirov.", "category": "Mahalliy", "title": "“Xususiy uy-joy mulkdorlari shirkatlari to‘g‘risida”gi qonun loyihasi ko‘rib chiqish uchun Vazirlar Mahkamasiga kiritildi", "date": "12/24/2018", "url": "https://daryo.uz/2018/12/24/xususiy-uy-joy-mulkdorlari-shirkatlari-togrisidagi-qonun-loyihasi-korib-chiqish-uchun-vazirlar-mahkamasiga-kiritildi/"}
{"content": "Marokash Qirolligining Marokash shahrida tennis bo‘yicha Grand Prix Hassan II turnirining asosiy to‘r bahslari davom etmoqda. Sovrin jamg‘armasi 520 070 yevroni tashkil etuvchi ushbu musobaqada o‘zbekistonlik Denis Istomin ham ishtirok etyapti, deb xabar beradi “Olamsport”.\n\nYakkalik bahslari dastlabki davrasida 29 yoshli Denis Istomin italiyalik Lorenso Jyustinoga qarshi kortga chiqdi. Bir soatu 46 daqiqa davom etgan bellashuvda O‘zbekiston vakili qiyinchilik bilan 7:6, 6:4 hisobida g‘alaba qozondi.\nTaqqoslash uchun, Denis Istomin ATP reytingida 72, Jyustino esa 257-o‘rinni egallab turibdi.\nQayd etish joiz, o‘zbekistonlik tennischi juftliklar bahsida ham ishtirok etmoqda. Hindistonlik Rohan Bopanna bilan tandem hosil qilgan Istomin ilk davrada fransiyalik Fabris Martin va avstriyalik Oliver Marak juftligiga qarshi kortga chiqdi. 59 daqiqa davom etgan ushbu o‘yinda Istomin/Bopanna dueti 6:4, 6:2 hisobida zafar quchdi.", "category": "Sport", "title": "Denis Istomin Marokashdagi tennis turnirini g‘alaba bilan boshladi", "date": "04/06/2016", "url": "https://daryo.uz/2016/04/06/denis-istomin-marrakeshdagi-tennis-turnirini-galaba-bilan-boshladi/"}
{"content": "Madridning “Atletiko” klubi hujumchisi Fernando Torres Ispaniya chempionati 34-turida “Atletik Bilbao”ga qarshi kechgan bahsda gol urib, jamoasining 1:0 hisobidagi g‘alabasini ta’minladi, deb xabar beradi “Sports.ru”.\n\nIspaniyalik 32 yoshli hujumchi maydonga tushgan so‘nggi besh o‘yinini golsiz tark etmayapti. U “Betis” (5:1), “Barselona” (1:2), “Espanyol” (3:1), “Granada” (3:0) va “Atletik Bilbao”ga (1:0) qarshi o‘yinlarda bittadan gol kiritgan.\nQayd etish joiz, Fernando Torres “Barselona”ga qarshi (2:0) YeChL chorak final javob o‘yinini jamoalar o‘rtasidagi dastlabki o‘yinda qizil kartochka olgani uchun o‘tkazib yuborgan edi.\nMa’lumot uchun, ispaniyalik futbolchi joriy mavsumda barcha musobaqalarda o‘tkazilgan 37 o‘yinda 10 ta gol kiritgan.", "category": "Sport", "title": "“Atletiko” hujumchisi Fernando Torres ketma-ket besh o‘yinda gol kiritdi", "date": "04/21/2016", "url": "https://daryo.uz/2016/04/21/atletiko-hujumchisi-fernando-torres-ketma-ket-besh-oyinda-gol-kiritdi/"}
{"content": "Rossiya Premyer-Ligasining “Orenburg” klubi sharafini himoya qilayotgan o‘zbekistonlik futbolchi Vadim Afonin bilan suhbat “Championat.asia” saytida chop etildi.\n\nO‘z vaqtida Toshkentning “Traktor” va G‘uzorning “Sho‘rtan” klublarida to‘p surgan Afonin suhbat chog‘ida quyidagi fikrlarni bildirdi:\n“‘Orenburg’da legioner futbolchi hisoblanaman. Axir men O‘zbekiston milliy terma jamoasi safida maydonga tushganman”.\nSuhbat davomida Vadim Afoninga O‘zbekiston terma jamoasidagi birinchi va shu bilan birga oxirgi bo‘lgan yagona o‘yini eslatib o‘tilgan:\n“Adashmasam, o‘rtoqlik o‘yini edi. Keyin Eron ustidan zafar quchilgan o‘yin oldidan murabbiylar meni maydonga tushishi mumkin bo‘lgan futbolchilar qatoriga kiritishdi. O‘shanda Eronni 1:0 hisobida mag‘lub etgandik. Janubiy Koreya bilan 2:2 hisobida durang o‘ynaganimizda ham ro‘yxatda bor edim”.\n\n“Har qanday futbolchi xalqaro maydonda yurt sha’nini himoya qilishni o‘ylaydi. Bu xohish menda ham bor. Agar terma jamoa murabbiylari meni chaqirishsa, buni jonim bilan qabul qilib, O‘zbekistonga uchib kelaman”.\nSuhbat davomida Vadim Afonin terma jamoa bosh murabbiyi Samvel Babayan ham, uning yordamchilari ham bosh jamoaga jalb qilish taklifi bilan chiqmaganliklari haqida aytib o‘tgan.\nRossiya Premyer-Ligasida to‘p suradigan Odil Ahmedov hamda Vitaliy Denisov bilan qo‘ng‘iroqlashib turish borasidagi savolga Vadim Afonin faqatgina o‘zaro o‘yinlarda ko‘rishishlari bilan javob qaytargan. Rossiya to‘p surayotgan Vagiz Galiulin bilan esa suxbatlashib turishlarini bildirgan.\n\nVadim Afonin “Orenburg” klubining Premyer-Ligaga qadam qo‘yishida mehnat qilgan 29 yoshli futbolchi hisoblanadi. U chempionatning ortda qolgan to‘qqiz turi davomida sakkiz bor maydonga tushgan.", "category": "Sport", "title": "Rossiya Premyer-Ligasida to‘p surayotgan uchinchi o‘zbekistonlik futbolchi terma jamoada o‘ynashga tayyorligini bildirdi", "date": "10/12/2016", "url": "https://daryo.uz/2016/10/12/rossiya-premyer-ligasida-top-surayotgan-uchinchi-ozbekistonlik-futbolchi-terma-jamoada-oynashga-tayyorligini-bildirdi/"}
{"content": "Olmaotalik Talgat Jumabekov velosipedda Makkaga haj safariga otlandi, deb yozadi Tengrinews.\n\nZiyoratchi o‘zi bilan barcha zarur buyumlar va biroz pul olgan.\nO‘z safari yo‘nalishini qozog‘istonlik oldindan rejalashtirib oldi. U Turkistondan chiqib ketishga, so‘ng Chimkent orqali Makkaga borishga qaror qildi.\n“Makkaga taxminan fevral oyida yetib boraman, oy oxirida yetib boraman deb umid qilaman. Bu velosipeddagi birinchi safari emas, Yevropada, ko‘p joylarda bo‘lganman. Umuman olganda, hech narsadan qo‘rqqanim yo‘q, Parvardigorga ishonaman, boshqa kimga ham bo‘lardi? O‘z yo‘limni Turkistondan boshladim. Yetib borgach, mamlakatimizda tinchlik bo‘lishi haqida duo qilaman”, — dedi Talgat Jumabekov.\nYo‘lda ziyoratchi Toshkentga va yo‘l o‘tgan boshqa mamlakatlar poytaxtlariga ham kirib o‘tadi. Erkak issiq palatkada yoki kuchli zarurat bo‘lsa, mehmonxonada tunaydi.", "category": "Dunyo", "title": "Olmaotalik velosipedda hajga yo‘lga chiqdi", "date": "12/30/2018", "url": "https://daryo.uz/2018/12/30/olmaotalik-velosipedda-hajga-yolga-chiqdi/"}
{"content": "Myunxendagi DLD konferensiyasida WhatsApp’ning asoschisi Yan Kum pullik obuna bo‘lish g‘oyasi samarali bo‘lmaganligini va kompaniya monetizatsiyaning yangi modelini qidirayotganligini ma’lum qildi. Bu haqda Ictnews xabar beradi.\n\nKumning ta’kidlashicha, bir dollardan iborat qiymat yuqori bo‘lmasa-da, ba’zi foydalanuvchilarda kredit kartadan foydalanish imkoniyati yo‘q.\nWhatsApp monetizatsiya usullaridan biri sifatida to‘lovlarni messenjer orqali xabarlarni o‘zining mijozlariga tarqata oladigan kompaniya va tashkilotlardan (banklar, aviakompaniyalar va h.k) undirishni mo‘ljallamoqda.\nWhatsApp messenjeri 2014-yilda Facebook tomonidan 19 milliard dollarga sotib olingan edi. O‘shanda messenjer undan ikki yildan ortiq foydalanuvchilar uchun pullik bo‘lishi ma’lum qilingan edi.", "category": "Texnologiyalar", "title": "WhatsApp messenjeri tekin xizmat ko‘rsatishga qaror qildi", "date": "01/19/2016", "url": "https://daryo.uz/2016/01/19/whatsapp-messenjeri-tekin-xizmat-korsatishga-qaror-qildi/"}
{"content": "“Chelsi” himoyachisi Gari Keyxill hamda “Lester” klubi hujumchisi Jeymi Vardi Angliya terma jamoasidan ketganini ma’lum qildi.\n\nIkkala futbolchi ham o‘z qarorlarini jamoa bosh murabbiyi Garet Sautgeytga yetkazgan. Vardi va Keyxill jamoadan ketishini, yoshlarga imkoniyat berish vaqti yetgani bilan izohlagan.\nAmmo ikkala futbolchi agarda milliy terma jamoa qandaydir muammolarga duch kelsa, har qanday holatda unga qaytib yordam berishga tayyor ekanligini ma’lum qilgan.\nMa’lumot uchun, Keyxil terma jamoa safida 2010-yilda birinchi uchrashuvini o‘tkazgan. U shu vaqtga qadar 61 ta o‘yinda qatnashib, 5 ta gol urishga erishgan.\nVardi esa 2015-yilda Irlandiyaga qarshi bahsda debyut qilgan. Jeymi 26 o‘yinda ishtirok etib, 7 ta gol urishning uddasidan chiqqan.", "category": "Sport", "title": "Jeymi Vardi va Gari Keyxill Angliya terma jamoasidan ketdi", "date": "08/29/2018", "url": "https://daryo.uz/2018/08/29/jeymi-vardi-va-gari-keyxill-angliya-terma-jamoasidan-ketdi/"}
{"content": "Toshkentdagi “Istiqlol” san’at saroyida 13—15-may kunlari “Mening Toshkentim” deb nomlangan myuzikl namoyishi bo‘lib o‘tadi. Jonli ijroda bo‘ladigan myuzikl aynan qaysi jihatlari bilan tomoshabinni hayratga solishi mumkin? Rollarni kimlar ijro etadi? Shu kabi savollarga javob topish maqsadida jurnalist Feruz Muhammad dasturning sahnalashtiruvchi rejissori Husan Solihov bilan suhbatlashdi.\n\n— Myuzikl haqida aniqroq ma’lumot bersangiz?\n— Soddaroq tushuntiradigan bo‘lsak, myuzikl — teatrlashtirilgan konsert dasturi. Myuzikldan ko‘zlangan maqsadimiz — oddiy konsert dasturidan kattaroq, mazmunli, ma’naviy jihatdan yuqori darajada sahna asarini taqdim etish. “Mening Toshkentim” deb nomlangan myuziklda ham aynan shu jihatlarga e’tibor qaratganmiz.\n— “Istiqlol”dagi konsertlarga, agar jonli bo‘lsa kamida ikki oy, fonogrammada bo‘lsa bir oy vaqt mobaynida tayyorgarlik ko‘riladi. Myuziklni tayyorlash uchun qancha vaqt ketdi?\n— Mazkur myuziklga tayyorgarlik ko‘rishni fevralda boshlaganmiz. Avval ssenariyni yozib, qo‘shiqlar, aktyor-aktrisalar, xonandalar tanlaganmiz. Aprelning boshida repititsiyalarni boshlaganmiz. Fevralda qo‘yilgan “Qor malikasi” nomli birinchi myuziklimizni tugatganimizdan so‘ng, orada 15 kuncha dam olib, so‘ng harakatga kirishgan edik.\n\n— Myuzikl faqat rus tilida bo‘ladimi?\n— Toshkent aholisi ko‘p yillardan beri ham o‘zbek, ham rus tilida so‘zlashadi, odamlar so‘nggi yillarda ingliz tilini ham mukammal o‘rganmoqda. Myuzikl Toshkentning mana shu ruhini saqlagan holda, ham rus, ham o‘zbek, ham ingliz tilida bo‘lib o‘tadi.\n— Aktyorlar jamoasi nima asosida shakllantirilgan?\n— Ssenariy tayyor bo‘lganidan so‘ng, aktyorlar jamoasini shakllantirishni boshladik. Myuzikl jonli ijroda bo‘lgani bois, ham vokal nuqtai nazardan, ham aktyorlik mahorati kuchli bo‘lgan ijodkorlarni yig‘ishga harakat qildik. Myuziklda musiqa fonogramma bo‘lsa ham, ijrochilar ovozi 100 foiz jonli bo‘ladi. Aktyorlardan Fotima Rejametova, Muhammadiso Abdulxayirov, Adiz Rajabov, Asal Shodiyeva, xonandalardan “VIA Sharq” guruhi, Jasur Mirsoatov va boshqalarni tarkibga jamlaganmiz. Mazkur ijodkorlar ham jonli kuylab, ham o‘z aktyorlik mahoratini namoyon eta oladi. Bosh rol ijrochilaridan tashqari, 20 dan ziyod yordamchi aktyorlar jamoasi ham sahnada rol ijro etadi, raqsga tushib, kuylaydi. Shu vaqtgacha tomoshabinlar Muhammadiso Abdulxayirov yoki Adiz Rajabovni sahnada qo‘shiq kuylaganini yoki “VIA Sharq” guruhi a’zolarining aktyorlik mahoratini ko‘rmagan.\n\n— “Qor malikasi” myuzikli tomoshabinlar tomonidan qanday kutib olindi?\n— Aynan “Qor malikasi”ning muvaffaqiyati, tomoshabinlar tomonidan juda yaxshi kutib olingani sababli ham yana bir shunday dastur tashkillashtirish uchun o‘zimizda kuch topdik. Tomoshabinlar bu safar ham kutilmagan chiqishlardan zavqlanib, madaniy hordiq olib ketishadi, degan umiddamiz.", "category": "Madaniyat", "title": "“Qor malikasi”ning muvaffaqiyatidan tug‘ilgan “Mening Toshkentim”: Muhammadiso Abdulxayirov va Asal Shodiyeva myuziklda qo‘shiq aytadi", "date": "05/12/2016", "url": "https://daryo.uz/2016/05/12/qor-malikasining-muvaffaqiyatidan-tugilgan-mening-toshkentim-muhammadiso-abdulxayirov-va-asal-shodiyeva-myuziklda-qoshiq-aytadi/"}
{"content": "O‘zbekiston Orol dengizi mintaqasidagi ekologik ofat oqibatlarini yumshatish bo‘yicha jami 3 milliard dollarlik milliy va mintaqaviy loyihalarni amalga oshiradi, deya xabar bermoqda UzDaily.\n\nO‘zbekiston hukumati “Orol dengizi mintaqasidagi ekologik ofat oqibatlarini yumshatish bo‘yicha hamkorlikni rivojlantirish” Xalqaro konferensiyasi doirasida tuzilgan bitimlarni amalga oshirish chora-tadbirlari to‘g‘risida” qaror chiqardi. Konferensiya 28—29-oktabr kunlari Urganchada bo‘lib o‘tgan edi.\nHujjatda qayd etilishicha, xalqaro konferensiya yakunlari bo‘yicha xalqaro va xorijiy  hukumat moliya institutlari, donor mamlakatlar bilan bitimlar tuzilib, 1,9 milliard dollarlik uzoq muddatli imtiyozli kreditlarni jalb etish va 200 million dollar miqdorida texnik vositalar va qaytarilmaydigan grantlar taqdim etish orqali 3 milliard dollarlik mintaqaviy va milliy loyihalarni amalga oshirish haqida shartnoma tuzilgan edi.\nQarorga muvofiq, O‘zbekiston 2,857 milliard dollarlik 16 ta milliy loyihalarni xalqaro moliya institutlari kreditlari hisobidan, 114,5 million dollarlik 11 ta milliy loyihani esa grant va texnik hamkorlikni jalb etish orqali amalga oshiradi.", "category": "Mahalliy", "title": "Orol dengizi mintaqasidagi ekologik ofat oqibatlarini yumshatishga 3 mlrd dollar yo‘naltiriladi", "date": "12/29/2014", "url": "https://daryo.uz/2014/12/29/orol-dengizi-mintaqasidagi-ekologik-ofat-oqibatlarini-yumshatishga-3-mlrd-dollar-yonaltiriladi/"}
{"content": "Samsung kompaniyasining yangi premium-flagmani — Galaxy F metall korpusga ega bo‘ladi. Bu haqda Mail.Ru xabar berdi.\n\nInternetda tarqalgan suratlarga ko‘ra va surat muallifining tasdiqlashicha, Galaxy F smartfonining chetlari metaldan ishlangan. Galaxy S va Galaxy Note lineykasidagi qurilmalarda esa plastmassa ishlatilgan. Galaxy F'ning old va orqa tomonlari esa plastmassaligicha qoladi.\nQurilma qaysidir ma’noda metal ramkali Nokia Lumia 925/930 va metal bilan polirovka qilingan metalga o‘xshash qopqoqqa ega LG G3’ga o‘xshash bo‘ladi.\nTo‘rt yadroli Qualcomm Snapdragon 805 protsessori, 3 Gb tezkor xotira va 16 megapikselli kameraga ega Galaxy F smartfoni sentabr oyida taqdim etilishi va kuzda ishlab chiqarilishi ko‘zda tutilgan iPhone 6’ga raqib bo‘lishi rejalashtirilgan.", "category": "Texnologiyalar", "title": "Yangi Samsung Galaxy F premium-smartfonida metal korpus bo‘lishi mumkin", "date": "07/06/2014", "url": "https://daryo.uz/2014/07/06/yangi-samsung-galaxy-f-premium-smartfonida-metal-korpus-bolishi-mumkin/"}
{"content": "Buning uchun yigitcha ko‘ylak kiyib, yasama soch qo‘yib oldi, yuziga pardoz chaplashni ham unutmadi. Biroq firibgarlik imtihon topshirish markaziga kirish joyidayoq fosh qilindi. U tajribali nazoratchilar e’tiboridan chetda qolmadi.\nChecheniston rahbari Ramzan Qodirov otasi — Checheniston Respublikasining birinchi prezidenti, Rossiya qahramoni Ahmadhoji Qodirovning ustozi o‘zbekistonlik Abdulqahhor G‘afforovni Chechenistonga taklif qildi.\nSuratlarda oq rangli Mercedes avtomobili old qismiga jiddiy zarar yetgani, Malibu’ga yopishib turgan Cobalt’ning esa ham old, ham orqa qismi pachoq bo‘lgani aks etgan. Foydalanuvchilarning so‘zlariga ko‘ra, Mercedes qizil chiroqda to‘xtamay o‘tib kelib, Cobalt’ning old qismiga urilgan, Cobalt’ning orqasi esa Malibu bilan to‘qnashgan.\nDastlab Toshkent shahridagi 120 ta chorrahaga video kuzatuv moslamalari o‘rnatiladi, keyinchalik ularning soni ortadi. Yangi tizim qurilish-montaj ishlari nihoyasiga yetishi bilan ishga tushiriladi. Bu haqda u ishga tushishidan avval harakat ishtirokchilariga OAV orqali batafsil ma’lumot beriladi.\nO‘zbekiston charm-poyabzal sanoati rahbari Turkiyada xizmat safari chog‘ida to‘satdan vafot etgan. Toshkent xalq xo‘jaligi instituti (hozirgi Toshkent iqtisodiyot universiteti) bitiruvchisi bo‘lgan Ataxanov 2004-yil aprelida “O‘zbekcharmpoyabzali” boshqaruv raisi etib tayinlangan edi.", "category": "Dunyo", "title": "O‘tgan kunning eng ommabop xabarlari bilan tanishing", "date": "06/05/2015", "url": "https://daryo.uz/2015/06/05/otgan-kunning-eng-ommabop-xabarlari-bilan-tanishing-11/"}
{"content": "3-sentabr kuni yangi Galaxy Note 4 planshetofoni taqdim etilgani haqida xabar berilgan edi. Xuddi shu tadbirda Note 4’ning botiq displeyli versiyasi — Samsung Galaxy Note Edge ham tadim etildi. Bu haqda The Verge ma’lumotiga asoslanib “Parol” nashri xabar berdi.\n\nNote Edge planshetofoni Quad HD+ Super AMOLED displeyga ega. Uning Note 4’dan farqi ham aynan displeyi ko‘rinishi va xususiyatida. Eslatib o‘tamiz, Note 4’da Quad HD AMOLED displey o‘rnatilgan.\nPlanshetofonda kamera funksiyalari displeyning botiq joyida joylashtirilgan va ularni shu yerdan boshqarish mumkin. Bu bilan suratga olayotganingizda kamera tugmalari displeyni to‘sib qolmaydi.\nGalaxy Note Edge botiq displeyli planshetofoni joriy yilda ayrim mamlakatlarda sotiladi. Hozircha uning narxi va qachondan boshlab sotila boshlanishi noma’lum. Ushbu ajoyib dizayndagi gadjetning suratlarini ushbu manbada tomosha qiling.", "category": "Texnologiyalar", "title": "Samsung botiq displeyli Galaxy Note Edge planshetofonini taqdim etdi", "date": "09/04/2014", "url": "https://daryo.uz/2014/09/04/samsung-botiq-displeyli-galaxy-note-edge-planshetofonini-taqdim-etdi/"}
{"content": "Aprel oyi oxirida “Renova” guruhi rahbari Viktor Vekselberg Rossiya prezidenti Vladimir Putin bilan uchrashuvda Yer bo‘ylab parvoz qilish uchun Quyosh batareyalarida harakatlanuvchi uchish apparatini yaratish niyatida ekanligini ma’lum qildi, deb yozadi Forbes.\n\nBiznesmen havo kemasi Yer kurrasi bo‘ylab parvozni 120 soatda amalga oshirib, yangi jahon rekordini o‘rnatishini ma’lum qildi.\n2016-yilning yozida dunyo bo‘ylab sayohatni yakunlagan Solar Impulse 16 marta qo‘nishga majbur bo‘lgan edi. “Renova” esa qo‘nmasdan parvoz qilishni nazarda tutmoqda.\nRossiya loyihasi uch bosqichda amalga oshirilishi rejalashtirilmoqda: birinchi bosqichda balandda uchishga moslashtirilgan laboratoriya yaratiladi. Ikkinchi bosqichda uchish apparatini ishlab chiqish va barpo etish, uchinchi bosqichda esa Yer bo‘ylab parvoz amalga oshiriladi.", "category": "Texnologiyalar", "title": "120 soat ichida dunyo bo‘ylab sayohat: rossiyalik biznesmen rekord o‘rnatish niyatida", "date": "04/30/2017", "url": "https://daryo.uz/2017/04/30/120-soat-ichida-dunyo-boylab-sayohat-viktor-vekselberg-rekord-ornatish-niyatida/"}
{"content": "Ijtimoiy tarmoqlarda xonanda Tamila ishtirokidagi yana bir videorolik tarqaldi. Unda xonanda foydalanuvchilarga murojaat qilgan. Bu haqda “Darakchi.uz” xabar bermoqda.\n\nVideorolikda avtomobil boshqarib ketayotgan xonandaning so‘zlarini old o‘rindiqda o‘tirgan yo‘lovchi tasvirga olgani ifodalangan. Tamila Toshkent shahrida ekanligini va hech qayerga qochib ketmaganligi aytgan.\nTarqalgan behayo videoroliklar haqida Tamila shunday deydi: “Behayo videoroliklarga hech qanday aloqam yo‘q. Bu haqda ekspertlar bergan xulosani prodyuserlik markazimga taqdim etdim. Shu o‘rinda menga xayrixoh bo‘lgan va qo‘llab-quvvatlagan barchaga chuqur minnatdorchilik bildiraman”.\n\nEslatib o‘tamiz, oldinroq xonandaning Instagram’dagi sahifasini o‘chirib, Qozog‘istonga ko‘chib ketganligi haqida xabar berilgandi.", "category": "Madaniyat", "title": "Tamila: Toshkentdaman, hech qayerga qochib ketganim yo‘q! (video)", "date": "02/06/2016", "url": "https://daryo.uz/2016/02/06/tamila-toshkentdaman-hech-qayerga-qochib-ketganim-yoq-video/"}
{"content": "Surxondaryo viloyati hokimligi jigar sirroziga uchragan, jigar transplantatsiyasi uchun ko‘plab tashkilotlardan hamda Prezident Shavkat Mirziyoyevdan yordam so‘ragan Feruza Ramazonovaning videomurojaatiga munosabat bildirdi.\n\nSurxondaryo viloyat hokimligining xabarida shunday deyiladi:\n“Feruza Ramazonova 1984-yilning 17-martida tug‘ilgan. Sho‘rchi tumani “Navro‘z” mahallasi, J.Ashurov ko‘chasi 14-uyda istiqomat qiladi. II guruh nogironi.\nFeruza Ramazonova 1999-yildan buyon tuman ko‘p tarmoqli markaziy poliklinikasida dispanser nazoratiga olingan. O‘tgan yillar davomida dispanser kuzatuvida tuman, viloyat shifoxonalarida, respublika klinikalarida ambulator va statsionar sharoitda davolanib keldi.\n2019-yilning sentabr oyida tuman shoshilinch tibbiy yordam bo‘limi hamda Toshkent shahridagi Endokrinologiya bo‘limida davolanib chiqdi.\n2019-yilning 26-sentabrida viloyat sog‘liqni saqlash boshqarmasi boshlig‘i, tuman bosh vrachi va mutaxassislari bemor Feruza Ramazonovaning uyida bo‘lishdi. Tibbiy ko‘rik davomida bemorning ahvoli nisbatan qoniqarli ekanligi, donordan jigar ko‘chirib o‘tkazilishi uchun bemor va donorning tibbiy tekshiruvdan o‘tmaganligi aniqlandi.\nV.Vohidov nomidagi xirurgiya ilmiy markazi mutaxassislari bilan bog‘lanib, bemor va donor to‘liq tekshiruvdan o‘tishi, donordan jigar ko‘chirib o‘tkazish mos kelishi to‘g‘risida tibbiy xulosa olingandan keyin belgilangan summaga shartnoma olib kelishi, viloyat hokimligi va homiylar tomonidan ushbu summa to‘lab berilishi tushuntirildi”\nSurxondaryo viloyati hokimligi\n", "category": "Mahalliy", "title": "Shavkat Mirziyoyevdan yordam so‘ragan bemorning videomurojaatiga Surxondaryo viloyat hokimligi munosabat bildirdi (video)", "date": "09/29/2019", "url": "https://daryo.uz/2019/09/29/shavkat-mirziyoyevdan-yordam-soragan-bemorning-videomurojaatiga-surxondaryo-viloyati-hokimligi-munosabat-bildirdi-video/"}
{"content": "O‘zbekiston Oliy Majlisi Senatining XVII yalpi majlisi bugun, 14-dekabr kuni o‘z ishini davom ettirmoqda. Bu haqda “Daryo” muxbiri Sevara Nishonova xabar berdi.\n\nYalpi majlisning ikkinchi kunida ham qator muhim masalalar, xususan “Xalqaro migratsiya tashkiloti Konstitutsiyasini (Bryussel, 1953-yil 19-oktabr) ratifikatsiya qilish haqida”gi O‘zbekiston Respublikasi Qonuni, O‘zbekiston Respublikasi Prezidentining 2018-yil 12-dekabrdagi “Sanoat, radiatsiya va yadro xavfsizligi sohasida davlat boshqaruvi va nazorati tizimini tubdan takomillashtirish chora-tadbirlari to‘g‘risida”gi PF-5594-sonli Farmonini tasdiqlash, 2019-yilda ko‘p tarmoqli fermer xo‘jaliklarini tashkil etish dasturi, O‘zbekiston Respublikasi Oliy sudi tarkibiga o‘zgartirishlar kiritish kabi masalalar ham ko‘rib chiqiladi.\nSenatorlar O‘zbekiston Respublikasi ichki ishlar vazirining ichki ishlar organlarining jinoyatchilikka qarshi kurashish va huquqbuzarlikning oldini olish sohasidagi faoliyati to‘g‘risidagi axboroti va O‘zbekiston Respublikasi tashqi ishlar vazirining O‘zbekiston Respublikasi Tashqi ishlar vazirligi zimmasiga yuklangan vazifalarni bajarish bo‘yicha faoliyati to‘g‘risidagi axboroti tinglaydi.\nShuningdek, Senat a’zolari kontrakt bo‘yicha harbiy xizmatga kirish va uni o‘tashga oid qonun hujjatlari ijrosi holati va bu sohadagi huquqni qo‘llash amaliyoti yuzasidan O‘zbekiston Respublikasi Bosh vaziri Abdulla Aripovga, imkoniyati cheklangan yoshlarning ta’lim olishi uchun yaratilgan shart-sharoitlar yuzasidan O‘zbekiston Respublikasi Bosh vaziri o‘rinbosari Aziz Abduhakimovga parlament so‘rovi yuboradi.", "category": "Mahalliy", "title": "Oliy Majlis Senatining XVII yalpi majlisining ikkinchi kunida 10 ta masala ko‘rib chiqiladi", "date": "12/14/2018", "url": "https://daryo.uz/2018/12/14/oliy-majlis-senatining-xvii-yalpi-majlisining-ikkinchi-kunida-10-ta-masala-ko%ca%bbrib-chiqiladi/"}
{"content": "Rossiyalik sharhlovchi Dmitriy Guberniyev o‘zining rasmiy saytida qilgan xatosi uchun O‘zbekiston ahlidan rasman kechirim so‘radi. Unda shunday deyiladi:\nHurmatli O‘zbekiston ahli!\nSochidagi Olimpiya o‘yinlari ochilishini sharhlash jarayonidagi xatoyim uchun kechirim so‘rayman. Bundan keyin e’tiborli bo‘lishga harakat qilaman.\nSizning sportchilaringizga muvaffaqiyatli chiqish qilishlarini tilayman!\n\nMazkur “Murojaat”ga yozilgan izohlarda turli fikrlar bildirilmoqda. Ammo asosiysi Dmitriy Guberniyev xatosini tan olib, kechirim so‘raganidir. Zero, bir tomondan, bu O‘zbekistonga va uning aholisiga hurmat ifodasi bo‘lsa, ikkinchi tomondan uning o‘z obro‘si uchun ham muhim.\nSochi shahridagi qishki Olimpiada o‘yinlari ochilish marosimi “Rossiya 1” telekanalida jonli tarzda translyatsiya qilinayotgan payti sharhlovchi Dmitriy Guberniyev adashib, O‘zbekiston jamoasini Tojikiston deb tanishtirgan edi. Bu xatolik ko‘pchilikning g‘azabini qo‘zg‘atgan va ayniqsa, ijtimoiy tarmoqlarda bu aks etmoqda.", "category": "Sport", "title": "Rossiyalik sharhlovchi o‘zbekistonliklardan rasman uzr so‘radi", "date": "02/08/2014", "url": "https://daryo.uz/2014/02/08/rossiyalik-sharhlovchi-ozbekistonliklardan-rasman-uzr-soradi/"}
{"content": "AQSh prezidenti Donald Tramp Germaniya kansleri Angela Merkelning Oq uyga tashrifi chog‘ida yuz bergan noqulay holatga yana bir bor izoh berdi. Bu haqda “MK.ru” xabar bermoqda.\n\n“Bu bor-yo‘g‘i anglashilmovchilik bo‘lgandi. Kimdir ‘uning qo‘lini oling’ degandek bo‘ldi, biroq men eshitmadim”, — ta’kidladi AQSh prezidenti.\nTrampga ko‘ra, Merkel bilan uzoq vaqt mobaynida muloqotda bo‘lgan va kanslerning tashrifi chog‘i u bilan jami to‘rt marotaba qo‘l berib ko‘rishgan.", "category": "Dunyo", "title": "Tramp Merkelga nega qo‘l uzatmaganiga yana bir bor izoh berdi", "date": "04/23/2017", "url": "https://daryo.uz/2017/04/23/tramp-merkelga-nega-qol-uzatmaganiga-yana-bir-bor-izoh-berdi/"}
{"content": "20-may kuni Las-Vegasdagi (AQSh) kichik ibodatxonalardan birida Aaron Chervenak o‘ziga tegishli iPhone 6s telefoni bilan nikohdan o‘tdi. Bu haqda, KNTV’ga asoslanib, “Hi-Tech.Mail.ru” xabar bermoqda.\n\n“Kasperskiy laboratoriyasi” Britaniya bo‘linmasining YouTube’dagi kanalida marosimdan video chop etildi. Jurnalistlar bu smartfonni yaxshi ko‘rish va uni himoya qilish zarurligini eslatishga qaratilgan marketing aksiyasi deb taxmin qilmoqda, ayrimlar esa shunchaki hazil deb bilmoqda.\n\nIbodatxona egasi Maykl Kelli bunday hodisalar kamdan-kam kuzatilishini e’tirof etdi.\n“Odamlar o‘z telefonlariga juda bog‘lanib qolgan, ular doimo birga yashaydi. Ular telefoni bilan sutkasiga 24 soat birga bo‘ladi. Ular o‘z uyali telefonlari bilan birga uxlaydi, ular bilan birga uyg‘onadi. Ko‘pincha ular kunini telefon tekshirishdan boshlaydi”, — deb o‘z harakatlariga izoh berdi Aaron Chervenak.\nNevada shtati bu nikohni rasman tan olgani yo‘q.", "category": "Texnologiyalar", "title": "Amerikalik erkak o‘z iPhone’iga uylandi", "date": "06/30/2016", "url": "https://daryo.uz/2016/06/30/amerikalik-erkak-oz-iphoneiga-uylandi/"}
{"content": "O‘zbekiston Ta’lim vazirligi mamlakat maktablariga rossiyalik o‘qituvchilarni taklif etish imkoniyatidan voz kechdi. Bu haqda Rossiya Federatsiyasining elchisi Vladimir Tyurdenev bayonotiga tayanib, “Podrobno.uz” xabar bermoqda.\n\nTyurdenevning so‘zlariga qaraganda, vazirlik o‘zining rad javobini O‘zbekistonda rus tilida ta’lim beruvchi maktablar soni ko‘pligi, shuning uchun ularning barchasini qamrab olish qiyin bo‘lishi, bu esa kadrlarni taqsimlashda ixtilofni keltirib chiqarishi bilan izohlagan.\n“Adolatli muqobil sifatida vazirlik Rossiyaga malaka oshirish kurslariga, shuningdek, respublika hududidagi Rossiya markazlariga tayyorgarlikka yuborilayotgan o‘qituvchilar sonini oshirishni taklif qildi”, — deya ta’kidladi elchi.\nAvvalroq bunday tajriba Tojikistonda amalga oshirilgan edi, u yerga Rossiyaning bir qator shaharlaridan pedagoglar guruhi yuborilgan edi.", "category": "Mahalliy", "title": "O‘zbekiston rossiyalik o‘qituvchilar xizmatlaridan voz kechdi", "date": "01/07/2019", "url": "https://daryo.uz/2019/01/07/ozbekiston-rossiyalik-oqituvchilar-xizmatlaridan-voz-kechdi/"}
{"content": "Toshkentning “Paxtakor” jamoasi Antaliyadagi o‘quv-yig‘in mashg‘uloti doirasidagi o‘zining navbatdagi nazorat bahsini o‘tkazdi, deb xabar bermoqda “Olamsport”.\n\nBu safar Ukraina Premyer-ligasining “Zarya” jamoasi yirik hisobda mag‘lub etildi. “Paxtakor”ning gollari 11, 30 va 83-daqiqalarda kiritilgan.\nTurkiya, Antaliya. Nazorat o‘yini\n“Zarya” (Ukraina) – “Paxtakor” 0:3\n“Zarya”: Nikita Shevchenko, Yevgeniy Opanasenko, Vitaliy Vernidub, Andrey Pilyavskiy(Maksim Beliy, 46), Nikita Kamenyuka, Dmitriy Xomchenovskiy (Ivan Petryak,46), Jelko Lyubenovich (Ruslan Malinovskiy, 46), Maksim Malishev (Jaba Lipartiya, 70), Aleksandr Gritsay (Prins Segbefiya, 46), Aleksandr Karavayev, Filipp Budkovskiy (Andrey Totovitskiy, 66).\n“Paxtakor”: Aleksandr Lobanov, Davron Hoshimov, Adnan Oraxovats, Yegor Krimes, Aleksandr Merzlyakov, Sherzod Karimov, Kaxi Maxaradze, Akbar Ismatullayev, Jamshid Iskanderov, Stanislav Andreyev, Igor Sergeyev.\nEslatib o‘tamiz, “Zarya” jamoasi Ukraina chempionatida beshinchi pog‘onada bormoqda.", "category": "Sport", "title": "“Paxtakor” Ukraina jamoasini yirik hisobda mag‘lub etdi", "date": "02/17/2015", "url": "https://daryo.uz/2015/02/17/paxtakor-ukraina-jamoasini-yirik-hisobda-maglub-etdi/"}
{"content": "“O‘zbekiston Respublikasida afv etishni amalga oshirish tartibi to‘g‘risida nizomni tasdiqlash haqida”gi Prezident farmoni qabul qilindi. Bu haqda Adliya vazirligi o‘zining Telegram kanalida xabar berdi.\n\nAfv etish quyidagi shakllarda amalga oshiriladi:", "category": "Mahalliy", "title": "Afv etishni amalga oshirish tartibi to‘g‘risida Prezident farmoni qabul qilindi", "date": "05/10/2018", "url": "https://daryo.uz/2018/05/10/afv-etishni-amalga-oshirish-tartibi-togrisida-prezident-farmoni-qabul-qilindi/"}
{"content": "Bir muddat avval: “Xonanda Shuhrat Qayumov konsertga tayyorgarlik ko‘rish jarayonida salomatligi yomonlashib, kasalxonaga tushib qoldi”, mazmunidagi gap-so‘zlar tarqalgan edi. 22—23 mart kunlari “Istiqlol” san’at saroyida jonli konsert berishni rejalashtirgan Shuhrat Qayumov “salomatligi ko‘tarmagani bois” konsertni fonogrammada o‘tkazadi, degan gaplar nechog‘lik to‘g‘riligini bilish maqsadida jurnalist Feruz Muhammad xonandaning o‘zi bilan bog‘landi.\n\n— Sizni shifoxonada davolanayapti, deb eshitgan edik. Ayni paytda shifoxonadan chiqib, konsertga tayyorgarlikni boshlab yubordingizmi?\n— Hozir shifoxonadan chiqqanman. Har kuni tinimsiz mehnat qilyapman. Fonogramma bo‘lganida qanday qulay edi. Repetitsiya ham bo‘lmasdi, diskni qo‘yib, so‘zlarni ham yodlamasdan yuraverardik. Jonli konsert dasturi bo‘lganidan keyin, muxlislar ishonchini oqlash uchun tinimsiz mehnat qilyapmiz.\n— Ijodiy jamoangiz necha kishidan iborat?\n— Jamoamizda 12 sozanda, 26 raqqosa tinim bilmasdan ijod qilmoqda. Tayyorgarlik jarayoni bir oy oldindan boshlangan edi. Tayyorgarlikning boshida kuchli shamollash bilan shifoxonaga tushib qoldim. Hozir ham ahvolim unchalik yaxshi emas. Nima bo‘lganda ham, emaklab bo‘lsa-da, konsertga tayyorgarlikni to‘xtatmayapman.\n— Salomatligi yomonlashgani tufayli Shuhrat Qayumov konsertni fonogrammada o‘tkazadi, degan gaplar tarqaldi. Bunga qanday munosabat bildirasiz?\n— To‘g‘risi, fonogramma qilishning iloji yo‘q, chunki konsertda kuylaydigan qo‘shiqlarimning fonogramma varianti yo‘q. Hozir tayyorgarlik ko‘rilmoqda, ammo hali ham yo‘talim qolmagan, shamollashdan to‘la tuzalmaganman. Bu oxirgi konsert dasturim bo‘lishi mumkin edi. Ijodiy jamoamiz a’zolari: “Bu haqda aytmay turing”, degani sababli ham shu vaqtgacha jim edim. Yana konsert beramanmi-yo‘qmi, hali noma’lum. Ammo so‘nggi konsertimni fonogramma bilan o‘tkazib, sahnadan ketmoqchi emasman. Agar bu konsert dasturini fonogrammada o‘tkazadigan bo‘lsak, raqqosalar ham raqs tusha olmaydi. Sababi konsert repertuarining asosiy qismi yangi ijod namunalarimdan tuzilgan. Konsertni fonogrammada o‘tkaza qolaylik, degan takliflar bo‘lgani uchun shunday gaplar tarqalgan bo‘lsa kerak. Konsertni jonli berishga so‘nggi nafasimgacha, astoydil harakat qilaman.", "category": "Madaniyat", "title": "Xonanda Shuhrat Qayumov: Bu oxirgi konsertim bo‘lishi mumkin", "date": "03/10/2016", "url": "https://daryo.uz/2016/03/10/xonanda-shuhrat-qayumov-bu-oxirgi-konsertim-bolishi-mumkin/"}
{"content": "Bortida ekipajning besh a’zosi va yetti nafar yo‘lovchi bo‘lgan yuk samolyoti Janubiy Sudan poytaxti Jubada aviahalokatga uchradi. Bu haqda, South Sudan Tribune nashriga asoslanib, “RIA Novosti” xabar bermoqda.\n\n“4-noyabr kuni Jubada qulagan yuk samolyoti bortida ekipajning besh a’zosi va yetti yo‘lovchi bo‘lgan, ekipaj a’zolarining barchasi rossiyalik edi. Hodisa natijasida faqat ikki kishi, jumladan, bir chaqaloq omon qolgan”, — deb yozdi mahalliy nashr Twitter’dagi sahifasida.", "category": "Dunyo", "title": "Janubiy Sudanda ekipaj a’zolari rossiyalik bo‘lgan yuk samolyoti quladi", "date": "11/04/2015", "url": "https://daryo.uz/2015/11/04/janubiy-sudanda-ekipaj-azolari-rossiyalik-bolgan-yuk-samolyoti-quladi/"}
{"content": "Xitoyning Lenovo kompaniyasi barselonada davom etayotgan Mobile Wold Congress ko‘rgazmasida Vibe Shot kamerofoni, A7000 smartfoni va Pocket Projector qurilmasini taqdim etdi, deb xabar bermoqda “Hi-Tech.Mail.ru”.\n\nLenovo Vibe Shot kamerofoni 16 migapikselli BSI sensor, optik stabillashtirgich, uch rangli nur taratgich, obyektivning qo‘shimcha himoya oynasi, 8 megapikselli old kamera bilan ta’minlangan. 7,33 millimetrli metall korpusning old va orqa paneli Corning Gorilla Glass 3 oynasi bilan qoplangan.\n\nIyun oyida 349 dollardan sotuvga chiqadigan qurilma 5 dyuymli Full HD ekran, 64 bitli Qualcomm Snapdragon 615 protsessori, 3 Gb operativ xotira, 32 Gb ichki xotiraga ega. Ikkita SIM karta ketadigan smartfon LTE tarmog‘ida ham ishlaydi. Akkumlyator quvvati 2900 mА/soatga teng.\nIyun oyida 140 dollardan sotuvga chiqadigan Lenovo A7000 smartdoni esa Dolby Atmos audiotexnologiyasi evaziga yuqori sifatli ovozni va’da qilmoqda. 5,5dyuymli HD ekran, sakkiz yadroli MediaTek protsessori, 2 Gb operativ xotira va 8 Gb ichki xotira bilan ta’minlagan.\n\nIkki SIM kartada ishlaydi va LTE texnologiyasini qo‘llaydi. 8 megapikselli orqa va 5 megapikselli old kameraga ega. 7,9 millimetrli korpusga 2900 mА/soat quvvatli batareya joylashtirilgan.\n\n\nLenovo Pocket Projector cho‘ntak projetori g‘ayrioddiy yangilik bo‘lib, tasvirni 110 dyuymgacha kattalshtira oladi. Gadjetga microUSB kabeli yoki Miracast va DLNA simsiz texnologiyalari orqali ulanish mumkin. Akkumlyator quvvati 2,5 soatga yetadi. Qurilma narxi 249 dollarga baholangan.", "category": "Texnologiyalar", "title": "MWC 2015: Lenovo Vibe Shot kamerofoni, A7000 smartfoni va Pocket Projector qurilmasini taqdim etdi", "date": "03/02/2015", "url": "https://daryo.uz/2015/03/02/mwc-2015-lenovo-vibe-shot-kamerofoni-a7000-smartfoni-va-pocket-projector-qurilmasini-taqdim-etdi/"}
{"content": "Germaniyaning Xerford shahrida ot sporti bo‘yicha bolalar va o‘smirlar o‘rtasida German Friedenships xalqaro musobaqasi o‘tkazildi, deb xabar beradi O‘zbekiston Milliy olimpiya qo‘mitasi matbuot xizmati.\n\nDunyoning 40 dan ziyod davlati vakillari ishtirokida o‘tkazilgan mazkur musobaqada O‘zbekistondan Timur Azizov (12—15 yosh) va Oqil Sobirjonov (16—18 yosh) g‘oliblik uchun kurash olib bordi.\nQiziq jihati, musobaqa ishtirokchilari ikki kishidan bo‘lib jamoalarga ajratilgan va har bir jamoadan biror bir davlat vakili bilan birga mezbon sportchi o‘rin egalladi. Har bir jamoa a’zolari bir-birlarini yanada yaxshiroq o‘rganib olishi uchun tashkilotchilar xorijdan tashrif buyurgan sportchini jamoadosh sherigi (mahalliy sportchi) xonadoniga joylashtirdi. Musobaqalar oldidan, shuningdek, dunyoning yetakchi chavandozlari Denis Linch, Markus Birbaum, Yana Frederik Meyer va boshqalar ishtirokida mahorat saboqlari (master klass) o‘tkazildi.\nBevosita musobaqa natijalariga to‘xtaladigan bo‘lsak, balandligi 120 sm to‘siqlar osha sakrash bo‘yicha bo‘lib o‘tgan musobaqada Timur Azizov jamoasi ikkinchi ko‘rsatkichni qayd etib, kumush medal sovrindori bo‘ldi. Ular birinchi o‘rinni egallagan jamoadan (AQSh+Germaniya) faqatgina vaqt hisobiga 0,63 soniya ortda qoldi.\nO‘smirlar o‘rtasida o‘tkazilgan musobaqalarda ishtirok etgan Oqil Sobirjonov jamoasi esa kuchli o‘ntalikdan joy oldi. Musobaqalar so‘nggida tashkilotchilar o‘zbekistonlik yosh chavandozlarning tayyorgarliklariga yuqori baho berdi va kelgusida ham ularni mana shunday musobaqalarga taklif etish niyatida ekanliklarini bayon qildi.\nOt sporti bo‘yicha bolalar va o‘smirlar o‘rtasida o‘tkaziladigan an’anaviy xalqaro musobaqa g‘olib va sovrindorlariga tashkilotchilar tomonidan ta’sis etilgan medal va diplomlar tantanali sur’atda topshirildi.", "category": "Sport", "title": "O‘zbekistonlik chavandoz Germaniyadagi xalqaro musobaqada kumush medaliga sazovor bo‘ldi", "date": "08/24/2015", "url": "https://daryo.uz/2015/08/24/ozbekistonlik-chavandoz-germaniyadagi-xalqaro-musobaqada-kumush-medaliga-sazovor-boldi/"}
{"content": "Asosiy egasi Alisher Usmonov bo‘lgan Mail.Ru Group taomlar buyurtma qilish va yetkazish xizmati Delivery Club’ni 100 million dollar evaziga to‘lig‘icha sotib oldi. Bu haqda “Vedomosti” xabar bermoqda.\n\nTomonlar bitim haqidagi kelishuvni 3-noyabr, payshanba kuni imzoladi. Mazkur kelishuvga ko‘ra, ushbu summaning 90 million dollari noyabr oyi davomida, qolgan 10 millioni esa 2017-yil boshida to‘lab beriladi.\nEslatib o‘tamiz, oldinroq “VKontakte” rahbari bo‘lib ishlab kelgan Boris Dobrodeyev Mail.Ru Group bosh direktori etib tayinlangani haqida ma’lum qilingandi.", "category": "Texnologiyalar", "title": "Mail.ru 100 million dollar evaziga taomlar buyurtma qilish va yetkazish xizmatini sotib oldi", "date": "11/04/2016", "url": "https://daryo.uz/2016/11/04/mail-ru-100-million-dollar-evaziga-taomlar-buyurtma-qilish-va-yetkazish-xizmatini-sotib-oldi/"}
{"content": "AQShning Kentukki shtatida ikki kishi McDonald’s restoranida sotib olingan taomlarda qurt borligi haqida shikoyat qildi, deb xabar bermoqda “RBK”.\n\nMeyfild shahri fuqarosi Medison Stivens o‘zi va 1 yoshli o‘g‘li uchun 21-avgust kuni mahalliy McDonald’s restoranidan sotib olingan burgerini yeyishga tayyorlanayotganida uning ichidan tirik qurt chiqqan. Stivens voqea yuzasidan McDonald’s vakillariga murojaat qilgan. Kompaniya esa unga 10 dollarlik sovg‘a chiptasini yuborgan.\n23-avgust kuni Leysi Lovett Meyfilddan 40 km uzoqlikda joylashgan Draffenvil shahridagi McDonald’s restoranida sotib olingan burgerda ham qurt aniqlagan.\nMcDonald’s matbuot kotibi Maykl Lavning ma’lum qilishicha, kompaniya hodisa yuzasidan surishtiruv olib borib, muammoning hal bo‘lishi uchun tegishli choralar qo‘llaydi.", "category": "Dunyo", "title": "AQShdagi McDonald’s restoranining ikki mijozi burgerlarida qurt borligi haqida shikoyat qildi", "date": "08/27/2016", "url": "https://daryo.uz/2016/08/27/aqshdagi-mcdonalds-restoranining-ikki-mijozi-burgerlarida-qurt-borligi-haqida-shikoyat-qildi/"}
{"content": "Amerika Kubogi–2016 turnirining ikkinchi yarim finalida Chili terma jamoasi Kolumbiyaga qarshi bahs olib bordi. Unda 2:0 hisobida chililik futbolchilar g‘alaba qozondi.\n\nBellashuvning 7-daqiqasida Charles Arangis hisobni ochgan bo‘lsa, 4 daqiqada o‘tar-o‘tmas Xose Fuensalida hisobni oshirdi. Jamoalar tanaffusga Chilining 2:0 hisobidagi ustunligi bilan chiqib ketdi.\nIkkinchi bo‘lim boshlanishidan avval Chikagoda kuchli yomg‘ir yoqqani tufayli o‘yin to‘xtatildi. Ikki soatda so‘ng ikkinchi bo‘limga start berildi. Biroq muxlislar boshqa gol ko‘rmadi va Chili ishonchli tarzda finalga yo‘l oldi.\nO‘tgan yilgi Amerika Kubogi singari bu safar ham final bahsida Chili terma jamoasi Argentina futbolchilariga qarshi bahs yuritadi. Final bahsi Toshkent vaqti bilan 27-iyun tongida bo‘lib o‘tadi.\nAmerika Kubogi–2016. Yarim final bellashuvi\n23-iyun, payshanba\nGollar: 0:1 – 7 Arangis, 0:2 – 11 Fuensalida.\n", "category": "Sport", "title": "Amerika Kubogi–2016. Kolumbiyani mag‘lubiyatga uchratgan Chili termasi finalda Argentina bilan kuch sinashadi (video)", "date": "06/23/2016", "url": "https://daryo.uz/2016/06/23/amerika-kubogi-2016-kolumbiyani-maglubiyatga-uchratgan-chili-termasi-finalda-argentina-bilan-kuch-sinashadi-video/"}
{"content": "Rossiya sport vaziri Vitaliy Mutko Rossiya futbol ittifoqining milliy jamoa bosh murabbiyi Fabio Kapellodan qarzdorligini uzish uchun biznesmen Alisher Usmonov tomonidan imtiyozli kredit taqdim etilgani yuzasidan izoh bermadi, deb yozadi “Sport-Express”.\n\n“Usmonovdan buni men iltimos qildim, — dedi Mutko. — Hozircha bu mavzuni yopamiz, chunki, afsus ertaga yana boshqacha munosabat bo‘ladi: bundan keyin yanvar, fevral uchun ham to‘lanmaydi. Hozircha qarzni to‘lab olaylik, keyin nima qilishni o‘ylab ko‘ramiz, chunki bunaqasi ketmaydi. Bu yerda gap mamlakat nufuzi haqida bormoqda”.", "category": "Sport", "title": "Vitaliy Mutko: “Usmonovdan kredit berishni men so‘radim”", "date": "02/06/2015", "url": "https://daryo.uz/2015/02/06/vitaliy-mutko-usmonovdan-kredit-berishni-men-soradim/"}
{"content": "May oyining oxirgi o‘n kunligida O‘zbekiston Respublikasi Oliy Majlisi Qonunchilik palatasi deputatlari va Senati a’zolaridan iborat ishchi guruhi Namangan viloyatining Norin tumanida bo‘lib, aholi vakillari bilan bevosita muloqot qildi, deb yozadi O‘zA.\n\nJumladan, ishchi guruhi tarkibidan o‘rin olgan O‘zbekiston “Milliy tiklanish” demokratik partiyasi fraksiyasi a’zolari Akmal Rahmonov, Shuhrat To‘xtaboyev va Nodirjon Muxtorov ham odamlarning turmush darajasini oshirishga halaqit berayotgan muammolar, fuqarolarni o‘ylantirayotgan masalalarni ijobiy hal etishga yaqindan ko‘maklashdi. Quyi parlament vakillariga xalq deputatlari tuman Kengashi deputatlari, mahalliy davlat hokimiyati organlari va tegishli tashkilotlar mas’ul xodimlari hamrohlik qildi.\nXususan, Oliy Majlis Qonunchilik palatasi deputati Nodirjon Muxtorov tuman hokimi sektori hududiga tegishli Qo‘rg‘ontepa qishlog‘idagi mahallalardagi aholi xonadonlarida fuqarolar bilan yuzma-yuz muloqotda bo‘ldi. Ularning shikoyatlari, talab va takliflari tinglandi.\nDeputat Nodirjon Muxtorovga turli yo‘nalishlar bo‘yicha murojaat qilgan fuqarolar jamiyatda kechayotgan islohotlar, xususan O‘zbekiston Respublikasi Oliy Majlisi Senatining to‘y va marosimlarni tartibga solishga qaratilgan qarori loyihasi, oilalarning ahil va totuvligini ta’minlash, ajrimlarning oldini olish borasida ham bir qator o‘rinli taklif va mulohazalarini bildirdi.\nTanzila Qosimovaning aytishicha, keyingi paytlarda to‘y va ma’rakalarni o‘tkazishda “kim o‘zarga” qabilida ish tutishdek illatlarga yo‘l qo‘yilmoqda. Ayniqsa, o‘ziga to‘q xonadonlardagi dabdabaga berilishdan “o‘rnak” olayotgan o‘rtahol oilalarda to‘ydan keyin turli ko‘ngilsiz holatlar yuzaga kelmoqda. Senat qarori loyihasida qayd etilgan vazifalarga og‘ishmay amal qilish kelgusida bunday kamchiliklarni bartaraf etilishida ayni muddao bo‘ladi.\nVasila Karimovaning aliment masalasida bildirgan taklifi e’tiborga molik.\n– Bugungi kunda alimentning faqatgina otalardan undirilishi barchaga ma’lum. Taklifim alimentni ham ota, ham ona to‘lashini joriy qilish kerak. Bu mablag‘larni bolalari uchun jamg‘arish kerak, – deydi u.\nFuqarolar tomonidan bildirilgan bu kabi o‘nga yaqin taklif-mulohazalarni tinglagan Nodir Muxtorov bu masalalarni parlament quyi palatasida muhokama uchun olib chiqishini ma’lum qildi.", "category": "Mahalliy", "title": "Fuqaro taklifi: “Alimentni ham ota, ham ona to‘lashini joriy qilish kerak”", "date": "05/30/2018", "url": "https://daryo.uz/2018/05/30/fuqaro-taklifi-alimentni-ham-ota-ham-ona-tolashini-joriy-qilish-kerak/"}
{"content": "Shved riksdag (parlament)i 18-yanvar kuni muvaqqat hukumatning amaldagi rahbari Stefan Lyovenni boz vazir lavozimiga saylanishiga ovoz berdi. Bu haqda TASS xabar berdi.\n\n“Qaror, hukumat tuzish bo‘yicha o‘tkazilgan muzokaralardan 4,5 oy o‘tib qabul qilingan. Bu mamlakatdagi siyosiy inqirozning tugashini bildiradi” — deyiladi xabarda.\nLyovinga nomzodligiga 115 nafar deputat ovoz bergan, 153 nafari esa qarshi chiqqan. Parlamentning 77 nafari esa. Lyovin vazirlar mahkamasida ketma-ket ikkinchi bor rahbarlikni egalladi. Uning vakolat muddati 4 yilni tashkil etadi.", "category": "Dunyo", "title": "Shvetsiya muvaqqat hukumatining amaldagi rahbari bosh vazir etib saylandi", "date": "01/18/2019", "url": "https://daryo.uz/2019/01/18/shvetsiya-muvaqqat-hukumatining-amaldagi-rahbari-bosh-vazir-etib-saylandi/"}
{"content": "BMT Xavfsizlik Kengashi Tunis poytaxtidagi muzeyda sodir etilgan teraktni qoraladi, deya xabar bermoqda “Rossiyskaya gazeta” tashkilot tomonidan qabul qilingan bayonotga tayanib.\n\nXK tashkilotga a’zo davlatlarni jinoyatga aloqadorlarning barchasini javobgarlikka tortish bo‘yicha Tunis hukumati bilan faol ravishda hamkorlik qilishga chaqirdi.\nAvvalroq BMT Bosh kotibi Pan Gi Mun va qator Yevropa davlatlari ham jangarilar harakatlarini qoralab chiqqan edi.\nEslatib o‘tamiz, 18-mart, chorshanba kuni Tunis poytaxtidagi  Bardo milliy muzeyida jangarilar sayyohlar guruhini garovga oldi, muzeyga hujum qurbonlari soni 22 kishini tashkil etdi.\nHalok bo‘lganlar orasida Germaniya, Italiya, Polsha va Ispaniya kabi davlatlardan kelgan turistlar bor. Shuningdek ikki nafar tunislik — tinch aholi vakili va huquqni himoya qilish organlari xodimi terrorchilik qurboniga aylandi.", "category": "Dunyo", "title": "BMT Xavfsizlik Kengashi Tunis poytaxtidagi teraktni qoraladi", "date": "03/19/2015", "url": "https://daryo.uz/2015/03/19/bmt-xavfsizlik-kengashi-tunis-poytaxtidagi-teraktni-qoraladi/"}
{"content": "AQSh prezidenti Donald Tramp Kolumbiyaning ikki sobiq prezidentlari — Alvaro Uribe va Andres Pastrana bilan maxfiy tarzda uchrashdi, deya xabar bermoqda “Gazeta.ru” Miami Herald’ga tayanib.\n\nUchrashuv o‘tgan dam olish kunlari Trampning Floridadagi Mar-a-Lago qarorgohida bo‘lib o‘tgan. U haqdagi axborot Amerika prezidenti ish jadvalida bo‘lmagan va u haqda Tramp bilan birgalikda uning qarorgohiga borgan jurnalistlarga xabar berilmagan.\nGazeta Kolumbiya OAVlariga asoslanib yozishicha, uchrashuvni respublikachi senator Marko Rubio tashkillashtirgan.\nTa’kidlanishicha, Oq uy rasmiy vakili Shon Spayser dastlab uchrashuv haqidagi savollarga javob berishdan bosh tortgan, ammo keyinroq uchrashuv bo‘lib o‘tganini tasdiqlagan, ammo uning ahamiyatini pasaytirishga uringan.", "category": "Dunyo", "title": "OAV: Tramp Kolumbiyaning ikki sobiq prezidenti bilan yashirincha uchrashdi", "date": "04/21/2017", "url": "https://daryo.uz/2017/04/21/oav-tramp-kolumbiyaning-ikki-sobiq-prezidenti-bilan-yashirincha-uchrashdi/"}
{"content": "Xiaomi o‘zining Mijia sho‘ba korxonasi bilan birgalikda professional sportchilar uchun mashg‘ulotlarni kuzatib borishga mo‘ljallangan 90 Minutes Ultra Smart “aqlli” krossovkasini taqdim etdi, deb yozadi “Hi-tech.mail.ru”. Poyabzal Intel Curie modulida ishlaydi.\n\nIntel Curie chipi datchiklar, akselerometr va giroskopdan ma’lumotlarni to‘plashga javob beradi. Krossovka professional sportda foydalanishga mo‘ljallangan, u bosib o‘tilgan masofa, tezlik va kaloriyani hisoblaydi. Dasturning o‘zi krossovkaning egasi qanday jismoniy yuklama bilan shug‘ullanayotganini aniqlaydi.\nKrossovka bir marta olgan quvvat ikki oy foydalanish uchun yetadi. Mashg‘ulotlar haqidagi ma’lumotlar Bluetooth orqali smartfondagi Mi Fit dasturi bilan sinxronlashadi.\nKrossovka dizaynini Shanghai Runmi Technology kompaniyasi ishlab chiqdi. Oyoq kiyim maxsus amortizatsiyalovchi materiallardan yasalib, antibakterial patak va toymaydigan tagcharm bilan ta’minlangan. Kunning qorong‘i vaqtida yonib turadigan chiroqchalari ham bor.\nXiaomi krossovkalari 15-aprelda sotuvga chiqadi. Xitoydagi narxi — 299 yuan (taxminan 43 dollar).", "category": "Texnologiyalar", "title": "Xiaomi kompaniyasi Intel protsessori o‘rnatilgan “aqlli” krossovkalarni taqdim etdi", "date": "03/10/2017", "url": "https://daryo.uz/2017/03/10/xiaomi-kompaniyasi-intel-protsessori-ornatilgan-aqlli-krossovkalarni-taqdim-etdi/"}
{"content": "2015-yil 1-yanvardan Rossiya bilan vizasiz rejim o‘rnatilgan davlatlar fuqarolari Rossiya Federatsiyasiga kelganida patent asosida yuridik shaxslar va yakka tartibdagi tadbirkorlarga ishlash imkoniyatiga ega bo‘ladi. Bu haqda UzDaily xabar bermoqda.\n\nRossiya hududiga kelgan vaqtidan boshlab 30 kun ichida xorijiy fuqaro patent olish uchun murojaat qiladi. Buning uchun u ariza va boshqa qator zarur hujjatlar (shaxsni tasdiqlovchi hujjat, migratsiya kartasi, tibbiy polis, yuqumli kasalliklari yo‘qligi to‘g‘risida hujjat, rus tilini bilishi haqida sertifikat va migratsiya hisobiga turishni tasdiqlovchi hujjat)ni taqdim etishi zarur.\nFederal migratsiya xizmati hisobga turish bo‘yicha tekshiruv o‘tkazib, xorijiy fuqaroning barmoq izini oladi va suratga tushiradi.\nPatentni qo‘lga kiritigach, xorijiy fuqaro yuridik yoki jismoniy shaxs ko‘rinishidagi ish beruvchini qidirishi mumkin.\nUshbu Federal qonunga ko‘ra, ishlash huquqi faqat o‘z migratsiya kartasida o‘zining kirish maqsadi sifatida “ishlash”ni ko‘rsatgan xorijiy fuqarolarga beriladi.", "category": "Dunyo", "title": "Rossiya elchixonasi ishlash uchun patent olish tartibini tushuntirdi", "date": "01/16/2015", "url": "https://daryo.uz/2015/01/16/rossiya-elchixonasi-ishlash-uchun-patent-olish-tartibini-tushuntirdi/"}
{"content": "Yevroittifoq chuqur tanglikni boshdan kechirmoqda, uning taraqqiyotini davom ettirish va Yevropa sivilizatsiyasini saqlab qolishini kafolatlash uchun uning tuzilmasiga o‘zgartirish kiritish kerak. Bu haqda Fransiya sobiq prezidenti Nikolya Sarkozi Le Point jurnaliga bergan intervyusida gapirib o‘tdi, deya xabar berdi “ITAR-TASS”.\n\nSarkozi fikricha, “yagona fransuz-german iqtisodiy hududi”, shuningdek amaldagi Shengen kelishuvining o‘rnini bosadigan chegara rejimi haqidagi yangi bitim Yevropa tuzilmasini isloh qilishning poydevori bo‘lib xizmat qilishi kerak.\n“Parij va Berlin o‘z munosabatlarida muvozanat o‘rnatishi kerak, – dedi Nikolya Sarkozi. – Agar Yevroittifoqning iqtisodiy jihatdan yirik ikki davlati iqtisodiyot va soliq sohasida birlashsa, Yevrohudud bundan faqat foyda ko‘radi, qit’amiz esa barqarorlashadi”.", "category": "Dunyo", "title": "Sarkozi Fransiya va Germaniya iqtisodiy ittifoqini tuzish orqali Yevroittifoqni qaytadan shakllantirishni taklif qildi", "date": "05/22/2014", "url": "https://daryo.uz/2014/05/22/sarkozi-fransiya-va-germaniya-iqtisodiy-ittifoqini-tuzish-orqali-yevroittifoqni-qaytadan-shakllantirishni-taklif-qildi/"}
{"content": "Futbol bo‘yicha Angliya Kubogining ¼ final bosqichiga qur’a tashlandi.\n\nUnga ko‘ra, 1/8 finalda “Liverpul”ni musobaqadan chiqarib yuborgan “Chelsi” jamoasi “Lester” bilan o‘ynaydi. “Manchester Siti” esa “Nyukasl” maydoniga safar qiladi.\nQur’a natijalari bilan tanishing:\nAngliya Kubogi\n¼ final bosqichi\nMusobaqa nimchorak finalidan o‘rin olgan “Derbi Kaunti” — “Manchester Yunayted” uchrashuvi 5-martdan 6-martga o‘tar kechasi bo‘lib o‘tadi.\nChorak final o‘yinlari 20—22-mart kunlari bo‘lib o‘tadi.", "category": "Sport", "title": "Angliya Kubogi chorak finaliga qur’a tashlandi", "date": "03/05/2020", "url": "https://daryo.uz/2020/03/05/angliya-kubogi-chorak-finaliga-qura-tashlandi/"}
{"content": "“Tinchlik” O‘zbekistonning qurilish kompaniyalaridan biri bo‘lib, yangi kirib kelayotgan 2018-yil munosabati bilan o‘z yangi yil sovg‘ali aksiyalari bilan o‘z xaridorlarini xushnud qilmoqda.\n\nSovg‘alarni sovrindori bo‘lishni istaysizmi?! Unda shoshiling, siz 2017-yil 31-dekabrga qadar bizning korxonamiz bilan uy shartnomasini qo‘lga kiritsangiz siz kafolatlangan ajralmas sovg‘aning egasi bo‘lasiz hamda to‘lov miqdorini naqd pulsiz pul o‘tkazish yo‘li bilan 30%, qolgan 70% to‘lovni foizsiz 30 oyga kelishilgan tartibda (grafik) asosida bo‘lib to‘laysiz.\n\nShartnoma tuzish uchun bizning ofisimiz manziliga kelib, xonadonlar katologini ko‘rib, o‘zizga yoqqan xonadonlarni tanlasangiz bo‘ldi. Siz ham uy egasi, ham “Tinchlik” yangi yil sovg‘alariga ega bo‘lib qolasiz. Xonadonlar sizning tanlovingiz asosida taqdim etiladi.\n1—3-qavatlar 3 900 000 so‘m kv.m (ta’mirsiz) 4 100 000 so‘m kv.m (ta’mirli)\n4-qavat 3 800 000 so‘m kv.m (ta’mirsiz) 4 000 000 so‘m kv.m (ta’mirli).\nSovg‘alarimiz xalq tanlovining Artel brendining uy jihozlari bo‘lib, ular uzoq vaqtga sizga xizmat qilib beradi. Yangi yil aksiyasi hisobidan “Tinchlik” shartnomasiga ega bo‘lsangiz, avtomatik ravishda siz:\n\n“Tinchlik” kompaniyasi Toshkent viloyati Qibray tumani “Do‘rmon” QFY hududida joylashgan 6 ta 4 qavatli turar joy majmuasida qurilish ishlarini boshlab yubordi. Qurilayotgan “Do‘rmon” turar joy majmuasi ekologik tozaligi va go‘zal manzaralari bilan ajralib turadi.\nHar bir xonadon va oila uchun ishonchli va mustahkam turar joylar barpo etish bu bizning asosiy maqsadimizdir. Bunday imkoniyatni qo‘ldan chiqarib yubormang! “Tinchlik” kompaniyasi kirib kelayotgan yangi yilingiz bilan chin dildan tabriklaydi. Yangi yilda uzoq umr va sihat-salomatlik tilaydi. Doimo Vatanimiz tinch bo‘lsin. “Sening uying — sening tinchliging”.\nOfis manzili: Toshkent shahar Mirzo Ulug‘bek tumani, Feruza ko‘chasi, 4/9\nMo‘ljal: Ginekologiya instituti, Feruza kinoteatri\nTelefon: +998(71) 260-00-95;\n+998(98) 126-75-10; +998(98) 126-75-00.\nReklama huquqi asosida!", "category": "Mahalliy", "title": "“Tinchlik” kompaniyasidan aksiya!", "date": "12/18/2017", "url": "https://daryo.uz/2017/12/18/tinchlik-kompaniyasidan-aksiya/"}
{"content": "Bishkek shahrida o‘tgan “Qirg‘iziston — qisqa metrajli filmlar mamlakati” IV xalqaro festivalida o‘zbekistonlik iqtidorli operator va rejissyor Aziz Ahmedjanov maxsus mukofotga sazovor bo‘ldi, deb xabar beradi “Sharh.uz”.\n\nMazkur kinofestivalda MDH, Boltiqbo‘yi mamlakatlari va gruziyalik kinoijodkorlar o‘zining ijodiy ishlari bilan ishtirok etdi. Festival ikkita tanlov dasturini o‘z ichiga olgan bo‘lib, har biri to‘rtta nominatsiya bo‘yicha baholandi. Festivalda badiiy, hujjatli va animatsion filmlar namoyish etildi. Uch kun davomida tomoshabinlar ham o‘ziga manzur bo‘lgan film uchun ovoz berish huquqiga ega bo‘ldi.\nXalqaro kinofestivalda operator va rejissyor Aziz Ahmedjanov “16-uy” nomli kinokartinasi bilan ishtirok etdi va hay’at a’zolarining maxsus mukofotiga sazovor bo‘ldi.\nUshbu kinoasar Ikkinchi jahon urushi voqealari haqida hikoya qiladi. Film ssenariysi Madina Yo‘ldosheva bilan hamkorlikda yozilgan. Bosh rolni Fatxulla Ma’sudov ijro etgan.\nFestival g‘oliblari esdalik sovg‘alari — kinofestivalning maxsus statuetkasi va diplom bilan taqdirlandi. Aziz Ahmedjanov ayni paytda okean ortida tahsil olayotgani sababli festivalda shaxsan o‘zi ishtirok eta olmadi — mukofot uning dadasi Azimjon Axmedjanovga topshirildi.", "category": "Madaniyat", "title": "O‘zbekistonlik rejissyor Bishkekdagi xalqaro festivalning maxsus mukofotiga sazovor bo‘ldi", "date": "12/19/2014", "url": "https://daryo.uz/2014/12/19/ozbekistonlik-rejissyor-bishkekdagi-xalqaro-festivalning-maxsus-mukofotiga-sazovor-boldi/"}
{"content": "Mobil telefonlar uchun mikrosxemalar ishlab chiqaruvchi Qualcomm kompaniyasi ma’lumotlarni 5G tarmog‘i orqali uzatish imkoniyatiga ega bo‘lgan modemni sinab ko‘rdi. Gap ma’lumotni soniyasiga 5 gigabitgacha bo‘lgan tezlikda uzata oladigan Snapdragon X50 modemi haqida ketmoqda, deb yozadi “Kommersant”.\n\nSinovda soniyasiga 1 gigabitdan yuqori tezlikka erishishga muvaffaq bo‘lingan. Shu bilan birga, Qualcomm 5G da ishlay oladigan smartfon loyihasini ham taqdim etdi. Smartfonning savdosi 2019-yilda boshlanishi kerak.", "category": "Texnologiyalar", "title": "Qualcomm birinchi 5G modemni muvaffaqiyatli sinovdan o‘tkazganini ma’lum qildi", "date": "10/18/2017", "url": "https://daryo.uz/2017/10/18/qualcomm-birinchi-5g-modemni-muvaffaqiyatli-sinovdan-otkazganini-malum-qildi/"}
{"content": "O‘zbek kinosining taniqli aktyorlaridan biri Alisher Uzoqov 2013-yilning 16-sentabr kuni “Grand” radiosining “Fayzli oqshom” dasturida ishtirok etdi. Unda aktyor endi kinoda boshqa rol ijro etmasligi haqida aytib, muxlislarini hayratda qoldirdi.\nEshittrish boshlovchisi Ibrohim Ahmedov Alisherning nega ekranlarda ko‘rinmay qolgani haqida so‘raganida, yulduz tomoshabinlarning har qanday vaziyatda tanqid uchun nishon topa olishi, bu uning kinolarda kam yoki ko‘p chiqishiga bog‘liq emasligini ta’kidladi. Shuningdek, endi kinoda rol ijro etishdan voz kechib, boshqa ish bilan shug‘ullanish niyatida ekanligini qo‘shimcha qildi.\n\nTa’kidlash joiz, Alisher Uzoqov ijtimoiy tarmoqlarda faol. Kuni kecha aktyor Captiva rusumli mashinasida yo‘l qoidasini buzganligi sababli YPX xodimlari tomonidan to‘xtatilgani haqida o‘zining Facebook’dagi sahifasida xabar bergan edi. U xodim bilan murosaga kela olmaganligi uchun mashinani jarima maydoniga olib ketishgan. Shuningdek, ijodkorning Twitter mikroblogida ham o‘z sahifasi bor.\n\nMa’lumot o‘rnida: Alisher Uzoqov 1984-yil 25-avgustda san’atkorlar oilasida tavallud topgan. U mashhur aktyorlar — Muhammadjon Uzoqov va Shohida Uzoqovalar farzandi. Aktyor O‘zbekiston san’at va madaniyat institutini tamomlagan.\nAlisher Uzoqov o‘zini rejissor sifatida ham sinab ko‘rgan va u suratga olgan “Endi dadam bo‘ydoq” kartinasi M&TVA-2012 tanlovida “Yilning eng yaxshi filmi” nominatsiyasida g‘olib deb topilgan. Shuningdek, “Telba”, “Janob hech kim”, “Uylanish”, “Sevgi farishtasi”, “Oling quda, bering quda”, “So‘nggi lahza”, “Zamonaviy sovchilar”, “Mening akam bo‘ydoq”, “Endi dadam bo‘ydoq”, “O‘gay ona” va boshqa filmlarda turli rollar ijro etgan.\nP.S. Mushtariylarimiz orasida Alisher Uzoqovning futbol bo‘yicha milliy terma jamoamizga yangi murabbiy bo‘lishiga xohish bildirganlar ham borligi haqida yozgan edik. Kim bilsin, Alisherning aktyorlikdan voz kechish haqidagi niyatidan boxabar bo‘lgan O‘FF vakillari uni endi futbolda o‘zini sinab ko‘rishga taklif qilar?", "category": "Madaniyat", "title": "Alisher Uzoqov: Xayr, kino! Salom, futbol?", "date": "09/18/2013", "url": "https://daryo.uz/2013/09/18/alisher-uzoqov-xayr-kino-salom-futbol/"}
{"content": "Taniqli fransuz rejissori Lyuk Bessonning EuropaCorp nomli kino kompaniyasi Rossiyaning cho‘kib ketgan “Kursk” suvosti kemasi haqida film suratga oladi, deb xabar bermoqda Meduza.\n\nFilmga daniyalik kinematograf Martin Zandvliyet rejissorlik qiladi, ssenariyni Robert Rodat yozadi. Bu Zandvliyetning ingliz tilidagi ilk filmi bo‘ladi. Premyera qachonga rejalashtirilayotgani ma’lum qilinmagan.\n“Kursk” yadro suvosti kemasi 2000-yil 12-avgust kuni Barens dengizida cho‘kib ketgan. Kema bortida bo‘lgan 118 nafar dengizchining barchasi halok bo‘lgan. Halokatga torpedo portlashi sabab bo‘lgani aniqlangan.", "category": "Madaniyat", "title": "Lyuk Bessonning kinokompaniyasi Rossiyaning “Kursk” suvosti kemasi haqida film oladi", "date": "08/18/2015", "url": "https://daryo.uz/2015/08/18/lyuk-bessonning-kinokompaniyasi-rossiyaning-kursk-suvosti-kemasi-haqida-film-oladi/"}
{"content": "Mukofot jamg‘armasi 125 ming AQSh dollarini tashkil qiladigan Tashkent Challenger—2016 o‘zining hal qiluvchi pallasiga kirdi. Uning amaldagi g‘olibi — o‘zbekistonlik Denis Istomin juftlik bellashuvlarida finalga yo‘llanma oldi, deb yozdi “Olamsport”.\n\nRossiyalik Mixail Yelgin bilan juftlik hosil qilgan Istomin, yarim finalda Belarus va Shvetsiyadan tashrif buyurgan tennischilarni ortda qoldirdi.\nJuftlik bellashuvlarining ikkinchi yarim finalida Jo‘rabek Karimov hamda Sanjar Fayziyev Andre Begamann va Leander Paesdan yengildi.\nAvvalroq Denis Istomin yakkalik bellashuvlarida yarim final chiptasini qo‘lga kiritgani xabar qilingandi.", "category": "Sport", "title": "Denis Istomin Tashkent Challenger—2016 ning juftlik bellashuvlarida finalga yo‘l oldi", "date": "10/14/2016", "url": "https://daryo.uz/2016/10/14/denis-istomin-tashkent-challenger-2016-ning-juftlik-bellashuvlarida-finalga-yol-oldi/"}
{"content": "Surxondaryo viloyati, Termiz shahrida 5— 10-aprel kunlari Xalqaro baxshichilik festivali bo‘lib o‘tadi. Madaniyat vazirligi matbuot xizmati tomonidan ushbu  festivalni yoritish maqsadida Surxondaryo viloyati, Termiz shahri bo‘ylab press tur tashkil etildi.\n\nPress turda OAV xodimlari bilan bir qatorda “Daryo” muxbiri Feruz Muhammad ham 4-aprel kuni Termiz shahriga yetib keldi.\nTermiz shahridagi “Sharq” mehmonxonasiga joylashgan jurnalistlar ishni shaharga yaqin tarixiy obidalarni o‘rganishdan boshladi.\nJurnalistlar dastlab I-IV asrlarda qurilgan Fayoztepa buddizm inshootiga bordi.\n\n\n\n\n\n\n\nPress tur ishtirokchilari Fayoztepa buddizm inshoatidan so‘ng IX-X asrlarga tegishli Qirq qiz me’morchilik yodgorligiga borishdi.\n\n\n\n\n", "category": "Madaniyat", "title": "“Fayoztepadan Qirq qizgacha”. Surxondaryoga press tur boshlandi (foto)", "date": "04/04/2019", "url": "https://daryo.uz/2019/04/04/fayoztepadan-qirq-qizgacha-surxondaryoga-press-tur-boshlandi-foto/"}
{"content": "Ertalabki soat 8:00 dan tungi 12:00 gacha 33 ta do‘konda 70 foizgacha chegirmalar.\n\nFaqatgina bir kun: 07.07.2017 sanasida Samarqand Darvoza’da — sehrli chegirmalar.\n\nO‘zingiz sevgan brendlardan Super narx bo‘yicha kiyim-kechak, poyabzal, taqinchoqlar, akksessuarlar hamda kosmetika mahsulotlarini sotib olishga shoshiling.\n7-iyul kuni Samarqand Darvoza savdo markazi ertalabki soat 8:00 dan tungi 12:00 ga qadar ishlaydi.\n\nIkkinchi qavatda joylashgan do‘konlar:\n—Etam, Iam, YvesRocher, Bata, Celio, Cacharel, Colin’s;\n—Flormar, Pimkie, Jennyfer, Guess, Koton, Morgan;\n—Okaidi, Pablosky, Koton Kids, BHS, U.S. Polo Assn.\nYuqoridagi do‘konlarda barcha tovarlarga chegirmalar kafolatlangan. Agar do‘konlarda sizga tovarlarni chermasiz yoki 30 foizdan kam chegirma bilan sotishsa chekni ko‘rsatishingiz va uni BEPUL olib ketishingiz mumkin!\n\nUchinchi qavatda joylashgan do‘konlar:\n- REDTAG, Vicco, Lufian, Avva, Puledro, Li-Ning, Just;\n- Bebeto, SashaFabiani, Cabani, RiccoCizzano, TerraPro, Selfie.\n\nShuningdek, birinchi qavatdagi Respect hamda to‘rtinchi qavatdagi Ercatoy do‘konlarida ham.\nManzil: Samarqand Darvoza savdo markazi, Toshkent shahar, Qoratosh ko‘chasi, 5A, 2-qavat.\nTelefon: 200-00-55\nAksiya va chegirmalar haqida birinchi bo‘lib xabardor bo‘lishni istaysizmi? Bizni ijtimoiy tarmoqlarda kuzatib boring:\nFacebook: www.facebook.com/Samarqand.darvoza\nInstagram: @samdarvoza\nTelegram: https://t.me/samarqanddarvoza\nReklama huquqi asosida!", "category": "Mahalliy", "title": "Magic Friday! 70 foizgacha chegirmalar!", "date": "07/06/2017", "url": "https://daryo.uz/2017/07/06/magic-friday-70-fozigacha-chegirmalar/"}
{"content": "Britaniya TIV rahbari Boris Jonson Bashar Asad rejimini qo‘llab-quvvatlagani uchun Rossiyaga qarshi yangi sanksiyalar joriy etishga erishishni rejalashtirmoqda. Mansabdor sanksiya choralarini “katta yettilik” mamlakatlari vakillari bilan muhokama qiladi. Bu haqda The Times nashri ma’lum qildi, deb yozadi TJournal.\n\nNashrning ma’lum qilishicha, Buyuk Britaniya Rossiya Asadga nisbatan o‘z munosabatini o‘zgartirmasa, yangi sanksiyalar joriy etilishiga erishish uchun harakat qiladi.\nYangi choralar mansabdorlar hayotini “qiyinlashtirishi” lozim. Hujjat Italiyaning Lukka shahrida 10—11-aprel kunlari bo‘lib o‘tadigan “katta yettilik” uchrashuvida muhokama etiladi.\nNashr manbasining ma’lum qilishicha, Asad tarafdorlari Suriyadagi tinch aholiga qarshi kimyoviy qurol qo‘llaganligi tufayli Jonson sanksiyalarni muhokama qilishni rejalashtirmoqda. “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Britaniya “katta yettilik” a’zolari bilan Rossiyaga qarshi yangi sanksiyalar joriy etishni muhokama qiladi", "date": "04/10/2017", "url": "https://daryo.uz/2017/04/10/britaniya-katta-yettilik-azolari-bilan-rossiyaga-qarshi-yangi-sanksiyalar-joriy-etishni-muhokama-qiladi/"}
{"content": "Xitoy poytaxtining shimoli-g‘arbidagi noqonuniy qurilgani aytilayotgan turar-joyda ro‘y bergan yong‘inda sakkiz kishi halok bo‘ldi va besh kishi jarohat oldi. Bu haqda “TASS” xabar bermoqda.\n\nAlangalanish maydoni 150 kvadrat metrdan iborat, ayni paytda yong‘in o‘chirilgan. Rasmiylar hodisa sabablari, shuningdek, halok bo‘lganlarning shaxsini aniqlamoqda.", "category": "Dunyo", "title": "Pekindagi turar-joyda yuz bergan yong‘in oqibatida 8 kishi halok bo‘ldi", "date": "01/24/2016", "url": "https://daryo.uz/2016/01/24/pekindagi-turar-joyda-yuz-bergan-yongin-oqibatida-8-kishi-halok-boldi/"}
{"content": "Toshkent moda haftaligining beshinchi kunida Yoshlar ijod saroyida Tashkent Fashion Performance namoyishi bo‘lib o‘tdi. Unda tashrif buyurganlar Italiya, Fransiya, Koreya, Rossiya, Qirg‘iziston va O‘zbekistonlik dizaynerlar yaratgan liboslarni ko‘rishga muvaffaq bo‘ldi. Dastur qoidasiga ko‘ra har bir dizayner 11 tadan libos namoyish qildi, deb xabar beradi MyDay.\n\nPodiumga birinchi bo‘lib Turin moda haftaligi ishtirokchilari Anjela Varsano va Monika Brunolarning kolleksiyasi namoyish etildi. Marc O`Polo modalar uyi, Versace, Ferre va Valentino brendlari kolleksiyalaridan taqdim etilgan to‘plamda bosh kiyimlar, harir oqshom liboslari, yorqin kundalik kiyimlar, mo‘ynalar, shifon bluzalar, charm shimlardan iborat 11 ta libosni ko‘rish mumkin bo‘ldi.\n\nSo‘ng podiumda Gaia Boldotti brendidan turfa xil bichimdagi oq bluzkalarni taqdim etgan dizayner Julio Boldottining modellarini ko‘rish mumkin bo‘ldi. U taqdim etgan shifon, paxta va sintetika matolaridan tikilgan.\n\nYana bir italiyalik modelyer Marina Nekhaeva qora rangdagi asimmetrik liboslardan iborat to‘plamni namoyish etdi.\n\nO‘zbek dizaynerlaridan Dilorom Muxamediyevaning to‘plami kechani davom ettirdi. Dizayner taqdim etgan kolleksiyasida pastel ranglardagi mayin baxmal va nafis to‘r matolarni uyg‘unlashtirib yaratilgan harir liboslar, baxmal kombinezonlar va ko‘ylaklarni taqdim etdi.\n\nDizaynerlar Saidakrom Maksumov va Gulchehraxon Ahmatovalarning kolleksiyasi muhtasham oqshom obrazlaridan iborat bo‘lib, qora rangdagi charm va nafis to‘r matolaridan yaratilgan shimli va yubkali kostyumlar, ko‘ylaklar munchoqlar bilan bezatilgan.\n\nO‘zbekistonlik yosh dizayner Mahliyo Aitbayeva to‘r matolarga charmdan geometrik applikatsiyalar qo‘shib oqshom liboslari, shimli kostyumlar va pidjaklar yaratgan.\n\nDilbar moda uyining ikkinchi to‘plami kundalik tarzdagi liboslar bo‘lib, unda tafta, baxmal, adras, paxta matolaridan yaratilgan yubka, pidjak, ko‘ylaklarni ko‘rish mumkin edi.\n\nO‘zbekistonlik dizaynerlar Shahnoza Sattorova va Umida Boboqulova ayollar va erkaklar uchun dublyonkadan ishlangan paltolarni taqdim etdilar. Paltolarga milliy naqshlarimizdan bezak berilgan bo‘lib, yanada betakror ko‘rinish kasb etgan.\n\nDizayner Natalya Nogay atlas, shifon matolaridan oqshom liboslarini taqdim etdi. Har bir libosga soch uchun aksessuar va klatch ishlab chiqilgan bo‘lib, obrazni yanada to‘ldirgan. Mazkur kolleksiya uchun Bukhara Brilliant Silk kompaniyasi matolaridan foydalanilgan.\n\nBukhara Brilliant Silk kompaniyasi matolaridan foydalangan xolda kolleksiya yaratgan yana bir dizaynerlar Anora Yo‘ldosheva va Shahruzabonu Toirovalar adras, shoyi, baxmal, atlas matolaridan kechki liboslar, shimli kostyumlar, pidjaklar taqdim etdi.\n\nDizayner Ra’no Isroilova to‘kilib turadigan bichimdagi liboslar bilan birga korsetli ko‘ylaklar va shimlarni taqdim etdi. Dizayner kolleksiyadagi liboslar uchun yuqori sifatli baxmal, atlas, to‘r matolaridan foydalangan.\n\nItaliyadan Beltepa brendi baxmal, adras, atlas kabi o‘zbek matolaridan yaratilgan liboslar kolleksiyasini taqdim etdi.\n", "category": "Madaniyat", "title": "Toshkent moda haftaligi. Beshinchi kun", "date": "11/19/2017", "url": "https://daryo.uz/2017/11/19/toshkent-moda-haftaligi-beshinchi-kun/"}
{"content": "Faoliyatini professional boksda davom ettirishga qaror qilgan Fazliddin G‘oibnazarov ertaga — 21-may kuni ikkinchi katta jangida ringga chiqadi.\n\n“Olamsport” ma’lumotiga ko‘ra, bunda unga amerikalik Agustin Mauras raqib bo‘ladi. Jang Nyu-Yorkda joylashgan mashhur “Medison Skver Garden” arenasida o‘tadi.\nAgustin Mauras 1990-yilda tug‘ilgan. U professional ringda hozirga qadar 11 ta jang o‘tkazgan bo‘lib, shularning 6 tasida raqiblarini mag‘lub etgan va ikkitasida imkoniyatni boy bergan. Yana 3 ta jangda g‘olibni aniqlab bo‘lmagan.\nBugun bokschilarda vazn o‘lchash marosimi o‘tkaziladi.\nFazliddin G‘oibnazarov professional boksdagi ilk jangini amerikalik Viktor Vaskesga qarshi o‘tkazib, raqibini ikkinchi raunddayoq nokaut qilishga muvaffaq bo‘lgandi.", "category": "Sport", "title": "Fazliddin G‘oibnazarov yakshanba kuni tongda professional boksdagi ikkinchi jangini o‘tkazadi", "date": "05/20/2017", "url": "https://daryo.uz/2017/05/20/fazliddin-goibnazarov-yakshanba-kuni-tongda-professional-boksdagi-ikkinchi-jangini-otkazadi/"}
{"content": "Visa to‘lov tizimi va IBM kompaniyasi “buyumlar interneti”, sun’iy intellekt hamda mahsulot va xizmatlar uchun masofadan to‘lashning keng imkoniyatlarini o‘z ichiga oluvchi katta miqyosdagi loyiha ishga tushirilganini e’lon qildi, deb yozadi “Kommersant”.\n\nLoyiha iste’molchilarga tovarlar va xizmatlar uchun internetga ulangan har qanday qurilma, masalan, maishiy texnika, avtomobillar yordamida pul to‘lash imkoniyatini taqdim etishni rejalashtirmoqda.\nQo‘shma loyiha doirasida yaqin besh yil ichida Visa internetga ulangan va IBM’ning “buyumlar interneti” sohasidagi sun’iy intellekt tizimi — IBM Watson IoT’dan foydalanuvchi qurilmalar orqali to‘lash imkoniyatini taqdim etadi.\nTizim onlayn rejimida iste’molchilarning so‘rovlari va odatlarini baholaydi; mablag‘larni yanada oqilona sarflash, zarur tovarlarni past narxlarda sotib olish, avtosug‘urta, fitnes-markaz abonementini uzaytirish vaqti va boshqalar borasida maslahat va tavsiyalar bera oladi.\nAyni paytda ushbu tizimni 6 mingdan ziyod kishi qo‘llamoqda, ular uning yordamida bir necha millionta qurilma, sayt va servislardan foydalana oladi. Hozirgi vaqtda Visa kompaniyasining butun dunyo bo‘yicha mijozlari soni 3 milliarddan oshadi.", "category": "Texnologiyalar", "title": "Visa va IBM internetga ulangan buyumlarni to‘lov terminallariga aylantiradi", "date": "02/21/2017", "url": "https://daryo.uz/2017/02/21/visa-va-ibm-internetga-ulangan-buyumlarni-tolov-terminallariga-aylantiradi/"}
{"content": "“Manchester Yunayted” Ole-Gunnar Sulsherni bosh murabbiy sifatida tasdiqladi. Bu haqda klubning rasmiy saytida e’lon qilindi.\n\n46 yoshli mutaxassis Angliya klubini dekabr oyidan beri boshqarib kelayotgandi. Uning shartnomasi mavsum oxiriga qadar deb belgilangandi.\nNorvegiyalikning “Yunayted” bilan tuzgan yangi shartnomasi 3 yilga mo‘ljallangan.\nJoze Mourinyo bosh murabbiylikdan iste’foga chiqarilgandan so‘ng “qizil iblislar” Sulsher qo‘l ostida 19 ta uchrashuv o‘tkazdi. Shundan 14 tasida g‘alaba qozongan bo‘lsa, 2 ta o‘yinda durangga imzo chekdi va 3 ta bellashuvda esa mag‘lubiyatga uchradi.\n“Mankunianlar” Yevropa Chempionlar Ligasi 1/8 finalida PSJni ikki o‘yin natijasiga ko‘ra mehmonda urilgan gollar evaziga mag‘lubiyatga uchratdi (3:3) va chorak finali yo‘llanmasini qo‘lga kiritdi. Biroq Angliya Kubogi 1/4 finalida “Vulverhempton”ga imkoniyatni boy berdi.\nEslatib o‘tamiz, “Manchester Yunayted” Angliya chempionatida 31-turdan so‘ng 58 ochko to‘plagan holda 5-o‘rinda bormoqda.", "category": "Sport", "title": "Rasman: Sulsher “Manchester Yunayted”ning to‘laqonli bosh murabbiyi etib tayinlandi", "date": "03/28/2019", "url": "https://daryo.uz/2019/03/28/rasman-sulsher-manchester-yunaytedning-tolaqonli-bosh-murabbiyi-etib-tayinlandi/"}
{"content": "Xitoylik kompyuter o‘yinlari yaratuvchilari so‘nggi 12 oy ichida dunyo bozorida salkam 55 milliard yuan (8,2 milliard dollar atrofida) daromadga ega bo‘ldi. Bu haqda “TASS” xabar bermoqda.\n\nBu o‘tgan yilga nisbatan 14,5 foizga ko‘p deganidir.\n“Xitoylik ishlab chiqaruvchilar kompaniya hajmidan qat’i nazar xorijga chiqishga urinmoqda. Xitoylik ayrim ishlab chiqaruvchilar mahsulot eksporti hajmini kengaytirish usuli bilan dunyo bozoriga intilmoqda, boshqalari esa xalqaro maydondagi o‘rnini xorijiy hamkorlarni jalb etish yo‘li bilan mustahkamlashga harakat qilmoqda”, — deyiladi xabarda.\nXabarda qayd etilishicha, Xitoy onlayn-o‘yinlar dunyo bozorida muhim ahamiyatga ega. So‘nggi paytlarda Xitoy o‘yinlari Rossiya, Koreya, Yaponiya, Yaqin Sharq va Janubi-Sharqiy Osiyo, shuningdek Yevropa mamlakatlarida ommalashmoqda.\nXitoy hukumati tahlilchilarining fikricha, xorijiy auditoriyada mamlakatda yaratilgan King of Glory o‘yini katta qiziqish uyg‘otgan.", "category": "Texnologiyalar", "title": "Xitoy 2017-yilda kompyuter o‘yinlarini xorijga sotishdan 8,2 mlrd dollardan ortiq daromad topdi", "date": "12/20/2017", "url": "https://daryo.uz/2017/12/20/xitoy-2017-yilda-kompyuter-oyinlarini-xorijga-sotishdan-82-mlrd-dollardan-ortiq-daromad-topdi/"}
{"content": "Olim Shokirov futbol bo‘yicha O‘zbekiston o‘smirlar terma jamoasi bosh murabbiyi etib tayinlandi, deya ma’lum qilmoqda O‘FA matbuot xizmati.\nAvvalroq ushbu lavozimda ishlab kelgan Azamat Abduraimov o‘z arizasiga binoan iste’foga chiqqandi.\n7-fevral kuni O‘zbekiston futbol assotsiatsiyasida yig‘ilish bo‘lib o‘tgan va unda O‘zbekiston U-16 terma jamoasi bosh murabbiyligiga bir qator nomzodlar ko‘rib chiqilgan. Yakunda ushbu yosh toifasidagi futbolchilar bilan ishlashda katta tajribaga ega bo‘lgan Olim Shokirov nomzodi ma’qullangan.\nUnga murabbiylar shtabida shu vaqtga qadar ishlab kelgan Sergey Arslonov (katta murabbiy), Timur G‘aniyev (darvozabonlar murabbiyi) va Jamshid Umarov (jismoniy tayyorgarlik bo‘yicha murabbiy) yordam beradi.\nShuningdek, terma jamoa murabbiylar shtabida Islom Ahmedov va Dilshod Nuraliyev maslahatchi murabbiy sifatida faoliyat yuritadi.", "category": "Sport", "title": "Futbol bo‘yicha O‘zbekiston o‘smirlar terma jamoasiga yangi bosh murabbiy tayinlandi", "date": "02/08/2020", "url": "https://daryo.uz/2020/02/08/futbol-boyicha-ozbekiston-osmirlar-terma-jamoasiga-yangi-bosh-murabbiy-tayinlandi/"}
{"content": "“Championat.asia” nashri “Olmaliq” futbol klubida bosh murabbiy Igor Shkvirin o‘rnini boshqa mutaxassis egallagani haqida xabar berdi.\n\nBir necha kun muqaddam “Olmaliq” bilan muzokara uchun Toshkentga kelgan Viktor Kumikov klub bosh murabbiyiga aylandi, deyilgan xabarda.\nMa’lumot uchun, bunga qadar Qozog‘istonda faoliyat olib borayotgan Viktor Kumikov o‘z vaqtida Qarshining “Nasaf”, Muborakning “Mash’al” klublarida faoliyat olib borgandi.\nIgor Shkvirin esa “Olmaliq” klubini Oliy Ligaga qadam qo‘ygan 2008-yilidan buyon boshqarib kelardi. Uning boshqaruvida jamoa 2016-yilgi mavsumni 13-o‘rinda yakunlagandi.", "category": "Sport", "title": "“Olmaliq”ni 9 yil boshqargan Igor Shkvirin o‘rniga Viktor Kumikov bosh murabbiy bo‘lgani ma’lum qilindi", "date": "11/24/2016", "url": "https://daryo.uz/2016/11/24/olmaliqni-9-yil-boshqargan-igor-shkvirin-orniga-viktor-kumikov-bosh-murabbiy-bolgani-malum-qilindi/"}
{"content": "12-avgust kuni Oliy liganing 17-turi doirasida “Paxtakor” Farg‘onaning “Neftchi” klubini qabul qiladi.\n\nShota Arveladze hamda Vadim Abramov jamoalari o‘rtasidagi to‘qnashuv 19:00 da start oladi. Bungacha Abramov boshqaruvida “Neftchi” ketma-ket 4 o‘yindan buyon g‘olib chiqa olmagan bo‘lsa, Arveladzening O‘zbekiston chempionatidagi ilk o‘yini durang bilan yakuniga yetgandi.\n“Paxtakor” matbuot xizmatining xabar berishicha, “Neftchi”ga qarshi bellashuv tanaffusida muxlislar o‘rtasida “Omadli chipta” aksiyasi bo‘lib o‘tadi va unda 5 ta iPhone (7 32 GB) smartfoni yutuq sifatida o‘ynaladi.\nSmartfon yutish imkoniyati uchrashuvga chipta yoki mavsumiy abonement bilan tashrif buyurgan muxlislarda bo‘ladi. Uchrashuv uchun chiptalar sektoriga qarab 10 va 20 ming so‘mdan sotiladi.", "category": "Sport", "title": "“Paxtakor” — “Neftchi” o‘yinida mezbonlar 5 ta iPhone smartfonini yutuq sifatida o‘ynaydi", "date": "08/08/2017", "url": "https://daryo.uz/2017/08/08/paxtakor-neftchi-oyinida-mezbonlar-5-ta-iphone-smartfonini-yutuq-sifatida-oynaydi/"}
{"content": "Samarqand viloyatining Oqdaryo tumani, “Yangiobod” mahallasida yashovchi F.U. ism-sharifli ayol “Qumota buva” fermer xo‘jaligi raisi Z.U.ning ukalari dalada uni haqoratlagani va kaltaklagani yuzasidan 2018-yil 24-dekabr kuni tuman prokuraturasiga murojaat qildi. Bu haqda “Gazeta.uz” xabar bermoqda.\n\nNashrning huquq-tartibot idoralaridagi manbalariga ko‘ra, ayol fermer xo‘jaligida shartnoma asosida ishlagan va kungaboqar hamda mosh ekishga yordamlashgan. Fermer ayol prokurorga murojaat qilganidan so‘ng ish haqining yarmini to‘lagan, qolgan hismini mosh hosili hisobidan qoplashga va’da bergan.\nJabrlanuvchining aytishicha, 26-oktabr kuni soat 4:00 da eri bilan hosilning bir qismini olayotganida fermerning ukalarini uchratgan. Ular ayolni haqoratlagan va qo‘llarini bog‘lab, tan jarohatlari yetkazgan. Jarayon videoga olingan, keyinchalik diskka yozilib, sharmanda qilish bilan po‘pisa qilingan holda ayolga berilgan. F.U. prokuraturaga murojaatiga mazkur diskni ham ilova qilgan. Unda ayol haqoratlanib, unga nisbatan jismoniy kuch ishlatilgani aks etgan.\nOldinroq ayol Oqdaryo tuman IIBga murojaat qilgan, biroq videoyozuv taqdim etmagandi.\nMa’muriy ishlar bo‘yicha Oqdaryo tuman sudi B.U. va I.U.ni haqoratlash va yengil tan jarohati yetkazishda aybdor deb topib, har birini eng kam ish haqining 2 barobari miqdorida jarimaga tortgan. Shuningdek, fermerning ukalari o‘g‘irlikda ayblagani uchun er-xotinga ham EKIHning bir barobari miqdorida jarima qo‘llagan.\nTuman prokuraturasi sudning qarorini asossiz deb topdi. Uni bekor qilish va ishni qo‘shimcha tergovga yuborish uchun ma’muriy ishlar bo‘yicha Samarqand viloyat sudi kassatsiya hay’atiga protest keltirilgan.\n25-dekabr kuni Oqdaryo tuman IIB tergov bo‘limi tomonidan jinoiy ish qo‘zg‘atildi. Hozirda tergov harakatlari olib borilmoqda.\nSamarqand viloyati prokuraturasi va Bosh prokuratura mazkur ishni o‘z nazoratiga oldi.", "category": "Mahalliy", "title": "Samarqandda fermerning ukalari xo‘jalikda ishlagan ayolni kaltaklab, buni videoga oldi", "date": "01/04/2019", "url": "https://daryo.uz/2019/01/04/samarqandda-fermerning-ukalari-xo%ca%bbjalikda-ishlagan-ayolni-kaltaklab-buni-videoga-oldi/"}
{"content": "Bugun, 1-noyabr sanasida futbol bo‘yicha O‘zbekiston Superligasining 28-turi doirasida yana uchta o‘yin bo‘lib o‘tdi.\n\nChempionlik uchun kurashayotgan “Paxtakor” o‘z maydonida Namanganning “Navbahor” jamoasini qabul qilib, 0:0 hisobida durang o‘ynadi.\nYuqori oltilikda borayotgan “Buxoro” Toshkentning “Bunyodkor”​ jamoasini o‘z maydonida qabul qilib, 0:2 hisobida mag‘lub bo‘ldi. Uchrashuvda hisob 90-daqiqada Filip Rayevats tomonidan ochilgan bo‘lsa, ikkinchi bo‘limga qo‘shib berilgan daqiqalarda Mirjahon Mirahmadov mehmonlarning ikkinchi goliga mualliflik qildi.\nQarshida “Nasaf” xuddi o‘zi singari Superligada jon saqlash uchun kurashayotgan “Qo‘qon-1912” jamoasini qabul qilib, 1:1 hisobida durang qayd etdi. O‘yinda hisobni 22-daqiqada Bobir Abdiholiqov ochgan bo‘lsa, 50-daqiqada Javohir Siddiqov hisobni tenglashtirdi. Mazkur hisob o‘yin oxirigacha o‘zgarmay qoldi.\nYuqori oltilikdagi holat\n\nQuyi oltilikdagi holat\n\nPepsi Superliga\n28-tur bellashuvlari\n1-noyabr, payshanba\nGollar: 0:1 — 90 Filip Rayevats, 0:2 — 90+2 Mirjahon Mirahmadov.\nGollar: 1:0 — 22 Bobir Abdiholiqov, 2:0 — 50 Javohir Sidiqov.", "category": "Sport", "title": "Superliga. “Paxtakor” o‘z maydonida “Navbahor”ni yuta olmadi, “Bunyodkor”da g‘alaba, “Nasaf”da esa durang", "date": "11/01/2018", "url": "https://daryo.uz/2018/11/01/superliga-paxtakor-oz-maydonida-navbahorni-yuta-olmadi-bunyodkorda-galaba-nasafda-esa-durang/"}
{"content": "O‘zA Toshloq tumani bozorlaridagi noxush holatlar, xususan, sotuvchi va xaridorlar uchun sharoitlar yo‘qligini tanqid qilgandi. Bunga tumani hokimi H.Umarov javob xati yo‘lladi.\n\nUnda, jumladan, shunday deyiladi:\n“Dehqon bozori’ mas’uliyati cheklangan jamiyati 2019-yilda qayta ta’mirlash bo‘yicha dasturga kiritilgan bo‘lib, viloyat hokimligi tomonidan joriy yilda qurilish ishlarini bajarish rejalashtirildi. Shuningdek, har ikki hududni obodonlashtirish, sanitariya holatini yaxshilash, sotuvchi va xaridorlar uchun yetarli sharoitlar yaratish ishlari amalga oshirish boshlandi. Tuman davlat soliq inspeksiyasi tomonidan ‘Fayz baraka’ savdo kompleksi va uning atrofidagi 6 ta savdo shoxobchasiga bank terminali va nazorat kassa mashinalari o‘rnatildi. Bugungi kunda kompleks hududida savdo bilan shug‘ullanayotganlar soni 34 tani tashkil qilmoqda. Qolgan savdo rastalarida ‘Dehqon bozorlari va savdo komplekslari faoliyatini tashkil qilishni takomillashtirish to‘g‘risida’gi qaror asosida ishlab kelinmoqda. Har ikki bozorning yillik tushum rejasi ortig‘i bilan bajarilishi ta’minlanmoqda. Joriy yilda imkoniyatdan kelib chiqib, tushumlarni ko‘paytirish tadbirlari olib boriladi”.\nO‘zA muxbiri bularni joyiga borib ko‘rdi va jarayon bilan tanishdi. Darhaqiqat, ayni paytda bozordagi holat viloyat davlat soliq boshqarmasi tomonidan nazoratga olingan. Tadbirkorlarga barcha sharoitlarni yaratish, savdo xizmati ko‘rsatishni yanada yaxshilash, savdoni qonuniy asosda yo‘lga qo‘yish maqsadida chora-tadbirlar rejasi ishlab chiqildi.\nTuman “yo‘l xaritasi”ga ham har ikki bozordagi muammolarni hal qilish, tadbirkorlarni yanada keng jalb etish, banklar bilan uchrashuvlar o‘tkazish kabi masalalar kiritildi. Shuningdek, joriy yilda “Dehqon bozori” o‘rnida yangi loyihalar asosida zamonaviy gipermarket bunyod etish ishlarini boshlash, bu yerdagi noqonuniy savdo shoxobchalarini olib tashlash bo‘yicha tadbirlar belgilandi.", "category": "Mahalliy", "title": "O‘zA tanqid qilgan Toshloqdagi bozorda zamonaviy gipermarket quriladigan bo‘ldi", "date": "01/18/2018", "url": "https://daryo.uz/2018/01/18/oza-tanqid-qilgan-toshloqdagi-bozorda-zamonaviy-gipermarket-quriladigan-boldi/"}
{"content": "2018-yilning 26-fevral kuni O‘zbekiston Respublikasi Tashqi ishlar vazirligi delegatsiyasi O‘zbekiston—Turkiya maslahatlashuvlarida ishtirok etadi. Bu haqda O‘zbekiston Respublikasi Tashqi ishlar vazirligi matbuot xizmati xabar berdi.\n\nAnqara shahrida O‘zbekiston Respublikasi Prezidentining Afg‘oniston bo‘yicha maxsus vakili Ismatulla Irgashev va Turkiya Respublikasining Afg‘oniston bo‘yicha maxsus vakili Fazli Cho‘rman Afg‘onistondagi vaziyatni barqarorlashtirish masalalarini muhokama qiladi hamda 2018-yilning 26—27-mart kunlari Toshkent shahrida bo‘lib o‘tadigan Afg‘oniston bo‘yicha “Tinchlik jarayoni, xavfsizlik sohasida hamkorlik va mintaqaviy sherikchilik” nomli xalqaro konferensiyaning kun tartibi yuzasidan fikr almashadi.\nO‘zbekiston delegatsiyasi Afg‘oniston poytaxtida “Kabul jarayoni” ikkinchi majlisida ham ishtirok etadi.", "category": "Mahalliy", "title": "26-fevral kuni O‘zbekiston TIV delegatsiyasi O‘zbekiston—Turkiya maslahatlashuvlarida ishtirok etadi", "date": "02/26/2018", "url": "https://daryo.uz/2018/02/26/26-fevral-kuni-ozbekiston-tiv-delegatsiyasi-ozbekiston-turkiya-maslahatlashuvlarida-ishtirok-etadi/"}
{"content": "O‘zbekistonning birinchi raqami tennischisi Denis Istomin AQShning Indian-Uells shahrida o‘tkaziladigan Masters toifasiga kiruvchi BNP Paribas Open turnirining birinchi matchida chexiyalik Radek Shtepanekka qarshi kortga chiqadi. Bu haqda “12uz” xabar berdi.\n\n\nIstomin hozirda ATP reytingida 56-o‘rinni egallamoqda. Uning raqibi Shtepanek esa 50-o‘rinda. Ushbu turnirning umumiy yutuq fondi 6,2 million dollarni tashkil etadi.\nDastlabki match g‘olibi ikkinchi turda dunyoning birinchi raketkasi ispaniyalik Rafael Nadal bilan bellashadi.\nEslatib o‘tamiz, Istomin Nadal bilan uch marta kuch sinashgan. Istomin ispaniyalik raqibidan 2010-yilda ikki marta: Londonda va US Open turnirida; 2012-yilda Parijda mag‘lubiyatga uchragan.", "category": "Sport", "title": "Denis Istomin AQShdagi BNP Paribas Open turnirida ishtirok etadi", "date": "03/05/2014", "url": "https://daryo.uz/2014/03/05/denis-istomin-aqshdagi-bnp-paribas-open-turnirida-ishtirok-etadi/"}
{"content": "AQSh davlat kotibi Jon Kerri AQShning Suriya prezidenti Bashar Asadga nisbatan pozitsiyasini o‘zgartirganligini ma’lum qildi, deb xabar beradi “Gazeta.ru”.\n\nRossiya va AQShning Yaqin Sharqdagi hamkorligiga bag‘ishlangan intervyuda Kerri Asad prezidentlik lavozimini “rejali o‘tish davri” doirasida tark etishi kerakligini aytib o‘tdi.\nTa’kidlanishicha, davlat kotibi shu tariqa Asadning zudlik bilan iste’foga chiqishini talab qilayotgan Vashingtonning pozitsiyasini o‘zgartirganligini tan oldi.\nShu bilan birga Kerri suriyalik prezidentning iste’foga chiqishi yakuniy tinchlikka erishishning asosiy sharti ekanligini ta’kidlab o‘tdi.", "category": "Dunyo", "title": "Kerri AQShning Asadga nisbatan pozitsiyasini o‘zgartirganligini ma’lum qildi", "date": "09/30/2015", "url": "https://daryo.uz/2015/09/30/kerri-aqshning-asadga-nisbatan-pozitsiyasini-ozgartirganligini-malum-qildi/"}
{"content": "Saudiya Arabistoni Qatardagi vaziyatni izdan chiqarish va hokimiyatni almashtirishga urinmoqda. Bu haqda Qatar tashqi ishlar vaziri Muhammad al-Taniy ma’lum qildi, deya xabar beradi “RIA Novosti”.\n\n“Biz Saudiya Arabistoni mavjud tuzumni almashtirishga urg‘u berayotganini ko‘ryapmiz. Mansabdorlar odamlarni o‘z hukumatiga qarshi chiqishga undayapti, demak, gap tuzumni almashtirish haqida ketmoqda”, —dedi Al-Taniy.\nQatar TIV rahbariga ko‘ra, mamlakatiga nisbatan boykot e’lon qilgan arab davlatlarining niyati aslida terrorizmni bartaraf etish emas, “hurmatsizlik bildirish va cho‘chitish”ga qaratilgan. Biroq AQSh va Qatar rasmiylarining harakatlari vaziyatni tinchlantirish, harbiy harakatlar tahdidini yo‘qqa chiqarishga yordam berdi.", "category": "Dunyo", "title": "Qatar Saudiya Arabistonini mamlakatda hokimiyatni almashtirishga urinishda aybladi", "date": "10/18/2017", "url": "https://daryo.uz/2017/10/18/qatar-saudiya-arabistonini-mamlakatda-hokimiyatni-almashtirishga-urinishda-aybladi/"}
{"content": "Nokia kalitlar va boshqa narsalarning yo‘qolib qolmasligini ta’minlovchi Treasure Tag gadjetini yaratdi. Bu haqda kompaniya saytidagi ma’lumotga asoslanib Tjournal xabar bermoqda.\n\nNokia Treasure Tag qurilmasining o‘lchamlari kichkinagina – tomonlari 3 santimetrdan, qalinligi esa bir santimetrdir. Uni tasmachasi orqali kalit, sumka yoki shu kabi boshqa narsalarga mahkamlab qo‘yish mumkin. Qurilma simsiz NFC va Bluetooth texnologiyalari asosida ishlaydi va ular orqali smartfonga ulab qo‘yiladi. Bordi-yu smartfon mazkur qurilma bilan aloqani yo‘qotib qo‘ysa (masalan, foydalanuvchi kalitini uyda unutib qoldirgancha chiqib ketayotgan bo‘lsa), har ikkala qurilma ovozli signal chiqara boshlaydi.\nTreasure Tag’ni boshqarish uchun Nokia kompaniyasi Windows Phone’ga moslab maxsus dastur ham yaratgan. Uning yordami bilan smartfon ekrani orqali  qurilmadan ovoz signali chiqarish yoki aksincha – qurilmaning ovozini o‘chirib, o‘zini “uyqu rejimi”ga o‘tkazish mumkin. Agar foydalanuvchi istasa, qurilma oxirgi marta belgilangan joyni xaritadan ham ko‘ra oladi.\nBitta Nokia Lumia smartfoni bir vaqtning o‘zida to‘rttagacha qurilma bilan bog‘lanishi mumkin. Kompaniyaning ta’kidlashicha, Treasure Tag’ni boshqarish uchun Android va iOS’ga moslangan dasturlar ham chiqishi kutilmoqda, biroq bu haqda boshqa ma’lumot berilmayotir.\n\nTreasure Tag joriy yilning aprel oyidan 30 AQSh dollariga qora, oq, sariq va ko‘k ranglarda sotuvga chiqariladi. Qurilma bitta batareyka bilan yarim yil ishlashi mumkin, batareykasini esa uy sharoitida osongina almashtirsa bo‘ladi.", "category": "Texnologiyalar", "title": "Nokia yo‘qolgan buyumlarni topib beruvchi gadjet ishlab chiqardi", "date": "02/20/2014", "url": "https://daryo.uz/2014/02/20/nokia-yoqolgan-kalitlarni-topib-beruvchi-gadjet-ishlab-chiqardi/"}
{"content": "Facebook ijtimoiy tarmog‘i profilni yuz tanish orqali qayta tiklash funksiyasini sinovdan o‘tkaza boshladi. Bu haqda, TechCrunch nashriga asoslanib, TJournal xabar bermoqda.\n\nKompaniya vakillari qo‘shimcha funksiya faqat ijtimoiy tarmoqqa kirish uchun bunga qadar ishlatilgan uskunalar orqali ochilishini ma’lum qildi.\nAytilishicha, bu ikki omilli autentifikatsiya qatorida xavfsizlikni ta’minlash sari navbatdagi qadam bo‘ladi. Ayrim holatlarda Facebook akkauntini tiklashda ijtimoiy tarmoqdagi do‘stlarning suratlarini tanish ham so‘ralishi mumkin.\nSinovlar haqida birinchi bo‘lib bilgan The Next Web jurnalisti uning skrinshotini chop etdi.\n", "category": "Texnologiyalar", "title": "Facebook profilni yuz tanish orqali qayta tiklash funksiyasini sinovdan o‘tkaza boshladi", "date": "09/30/2017", "url": "https://daryo.uz/2017/09/30/facebook-profilni-yuz-tanish-orqali-qayta-tiklash-funksiyasini-sinovdan-otkaza-boshladi/"}
{"content": "Facebook’dagi Potrbitel.uz guruhi a’zolaridan biri Artel onlayn-do‘koni va Toshkentdagi “Fleshka” savdo majmuasidagi narxlarni solishtirib, Artel Perfect1 smartfoni  internet-do‘konda pastroq narxda sotilayotganini aniqladi.\n\n“Bunga amin bo‘lish maqsadida smartfonni buyurtma qildim va saytda belgilangan narxda — 648 ming so‘mga to‘lovni terminal orqali kiritib sotib oldim”, — dedi foydalanuvchi. Shuningdek, u buyurtmani hech qanday muammosiz bir soat ichida keltirib berishganini qo‘shimcha qildi. “Mamlakatimizda bunday xizmatlar borligidan mamnun bo‘ldim”, — deya o‘z xursandchiligi bilan bo‘lishdi iste’molchi.\nPostga fikr bildirganlarning bir qismi ham o‘zlarining Artel onlayn-do‘koni bilan bog‘liq ijobiy taassurotlari bilan bo‘lishdi. Ulardan biri yaqinda changyutgich buyurtma qilib, xarididan mamnun qolganini yozgan. Yana kimdir do‘kondan televizor sotib olmoqchiligi haqida yozib, yetkazib berish poytaxt bo‘yicha bepulligi, viloyatlarga esa kelishilgan narxda yetkazib berilishi katta qulaylik ekanligini ta’kidlagan.\nPostga salbiy fikr bildirib, “Fleshka” majmuasida arzonroqqa sotib olish mumkinligini yozganlar ham bo‘ldi. Biroq mutlaq ko‘pchilik Artel onlayn-do‘koni xizmatlari va P1 smartfoni bilan qiziqib qolganini, yaqin orada uning xizmatlaridan albatta foydalanib ko‘rmoqchiligini qayd etgan.\nEslatib o‘tamiz, Artelmarket.uz sayti yordamida iste’molchilar O‘zbekistonda ishlab chiqarilayotgan sovutgichlar, konditsionerlar, kir yuvish mashinalari, oshxona plitalari, o‘rnatma texnika, televizorlar, mini pechlar, mobil telefonlar, changyutgichlarni sotib olishi mumkin. Saytda mahsulotlar haqida to‘liq ma’lumotlarni ham topish mumkin.\nInternet-do‘kon hech qanday uzilishlarsiz ishlamoqda. Do‘kon “tanla — buyurtma ber — xarid qil” tizimi asosida ishlaydi va bu mahsulotning narxiga hech qanday ta’sir o‘tkazmaydi. Faol reklama qilinmayotganligiga qaramay, internet do‘kon aholi orasida ommabop bo‘lib, har kuni bir necha buyurtmalar kelib tushmoqda. Shu bilan birga, saytning yana bir afzalligi shundaki, xarid qilingan mahsulotlar Toshkent shahri bo‘ylab bepul yetkazib beriladi.\nArtel Perfect1 ikki SIM-kartali smartfon bo‘lib, Jelly Bean Android 4.2.2 operatsion tizimida ishlaydi. Apparat 4,7 dyuymli 1280×720 o‘lchamdagi ekranga ega.\nSmartfon 4 Gb ichki va 1 Gb tezkor xotira bilan ta’minlangan. 32 Gb gacha tashqi xotira kartasini o‘rnatish mumin. 8 va 2 megapikselli orqa va old kameralari bor.\nArtel Perfect1 oq va qora korpuslarda taqdim etiladi. Telefonning o‘lchami 134×68×7,9 mm, og‘irligi 122 grammni tashkil etadi.\nSmartfon mini-USB simi, naushnik, kafolat taloni (bir yillik kafolat va bepul xizmat), foydalanish ko‘rsatmalari kitobchasi bilan birga sotiladi.\nAprel oyida Artel Perfect1 poytaxt savdo rastalarida 650 ming so‘mdan sotuvga chiqqan, iyun oyiga kelib esa uning narxi 600 ming so‘mgacha arzonlashgani xabar berilgan edi.", "category": "Texnologiyalar", "title": "Perfect1 smartfoni Artel onlayn-do‘konida arzonroq ekanligi ma’lum bo‘ldi", "date": "08/22/2014", "url": "https://daryo.uz/2014/08/22/perfect1-smartfoni-artel-onlayn-dokonida-arzonroq-ekanligi-malum-boldi/"}
{"content": "Arabian Gazette va The National’ning xabar berishicha, Sony kompaniyasi Dubay qirg‘og‘ida smartfon va planshetlar sotiladigan dunyodagi ilk suvosti do‘konini ochadi. Ochilish marosimi 3-dekabr kuni ayrim xaridor va OAV xodimlari bilan amalga oshiriladi, deb yozadi Phonearena.com ma’lumotiga asoslanib “Parol” nashri.\n\nSony’ning ushbu do‘koni Xperia Aquatech Store deb nomlanadi va u 4 metr suv ostida joylashadi. Hozircha, do‘kon haqida boshqa ma’lumotlar oshkor qilinmagan.\n\nEslatib o‘tamiz, Sony kompaniyasi 2013-yilda ilk suv o‘tkazmas Xperia Z smartfoni va Xperia Tablet Z planshetlarini taqdim etgan edi. Kompaniyaning so‘nggi Xperia Z3, Xperia Z3 Compact smartfonlari va Xperia Z3 Tablet Compact planshetlari yanada yaxshiroq suv o‘tkazmaslik xususiyatiga ega.", "category": "Texnologiyalar", "title": "Sony kompaniyasi dekabrda to‘rt metr suv ostida joylashgan do‘konini ochadi", "date": "10/29/2014", "url": "https://daryo.uz/2014/10/29/sony-kompaniyasi-dekabrda-tort-metr-suv-ostida-joylashgan-dokonini-ochadi/"}
{"content": "Noma’lum shaxslar “Nihol” mukofoti sovrindori, xonanda va aktrisa Madina Mumtozning mashinasi oynasini sindirib, ichidagi buyumlarini o‘g‘irlashga urindi. Bu haqda Madina Mumtoz Instagram’dagi sahifasida xabar qoldirgan.\n\n“Mana bizning xayrli kun. Yaratgan o‘g‘rilarni to‘g‘ri yo‘lga boshlasin. Kelgan balo shunga ursin. Mashinalarni ko‘chada qoldirmang. Kunimiz xayrli, barokatli va yaxshi kayfiyatgan boy bo‘lsin”, — deb, Madina Mumtoz avtomobilning siniq oynasi suratini e’lon qilgan.\n\n“Qalampir.uz”ning yozishicha, Madina Mumtoz Chevrolet Captiva rusumidagi avtomobilini uyi yaqinida qarovsiz qoldirgan. Tunda o‘g‘rilar mashinaning oynasini sindirib, uning ichidagi buyumlarni o‘g‘irlamoqchi bo‘lishgan.\n“Yaxshiyamki mashinada pul va qimmatbaho buyumlarni qoldirmagan edik. O‘g‘irlik yuzasidan huquq-tartibot organlariga xabar berdik, ayni damda mashinamni ta’mirlatyapman”, — dedi xonanda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Aktrisa va xonanda Madina Mumtozning mashinasini o‘g‘ri urdi", "date": "08/03/2016", "url": "https://daryo.uz/2016/08/03/aktrisa-va-xonanda-madina-mumtozning-mashinasini-ogri-urdi/"}
{"content": "Tarmoqda Samsung flagman smartfonining premium-versiyasiga tegishli dastlabki suratlar paydo bo‘ldi. Unga ko‘ra, qurilma metall korpus va maksimal texnik xususiyatlarga ega bo‘ldi. Bu haqda Mail.ru xabar berdi.\n\nRasmlardan ma’lum bo‘lishicha, qurilma asosiy flagman dizaynini saqlab qoldi va “teshik-teshik” orqa korpusga ega bo‘ldi. Biroq bunda korpus metalldan qilingan, displey chetlaridagi romlar esa biroz ingichkalashgan.\n\nU 5,2 dyuymli displey, to‘rt yadroli Qualcomm Snapdragon 805 protsessori va 3 Gb tezkor xotira bilan ta’minlanadi.\nSo‘nggi ma’lumotlarga ko‘ra, Samsung Galaxy S5 Prime bozorlarga iyun oyida chiqadi.", "category": "Texnologiyalar", "title": "Samsung Galaxy S5 Prime “teshik-teshik” orqa korpusni saqlab qoladi", "date": "05/19/2014", "url": "https://daryo.uz/2014/05/19/samsung-galaxy-s5-prime-teshik-teshik-orqa-korpusni-saqlab-qoladi/"}
{"content": "13-noyabrning e’tiborga molik yangiliklari — \"Daryo\"ning kechki dayjestida.\n\n1. Fotogalareya: Eronda yuz bergan vayronkor zilzila oqibatlari. Erondagi zilzila qurbonlari soni 400 kishidan oshdi; O‘zbekiston Prezidenti hamdardlik bildirdi.\n2. Chilonzor prokuraturasi 4 yashar qizini kaltaklab, buni videoga olgan otaga nisbatan jinoiy ish ochdi. Ma’lumotlarga ko‘ra, mushtumzo‘r ota — sobiq militsioner.\n3. Tabib damlamasi, kabob yoki dori: Toshkentda ketma-ket vafot etgan uch opa-singilning o‘limi sabablari hozircha noma’lum. Qizaloqlarning to‘ng‘ichi 10, kenjasi esa 4 yoshda bo‘lgan.\n4. O‘zbekistonda benzin narxi oshishi mumkinligi haqida xabarlar paydo bo‘ldi. Hukumat bu xabarlarni hozircha tasdiqlamadi.\n5. “O‘zbekiston temir yo‘llari” metro yo‘l haqining tushirilishi haqida xabarlarni rad etdi. “O‘zbekiston havo yo‘llari” chiptalarini esa Visa kartalari orqali sotib olish mumkin bo‘ldi.", "category": "Mahalliy", "title": "Qizini kaltaklagan sobiq militsioner, benzin narxi muhokamasi, Erondagi vayronkor zilzila va kunning boshqa muhim xabarlari", "date": "11/13/2017", "url": "https://daryo.uz/2017/11/13/qizini-kaltaklagan-sobiq-militsioner-benzin-narxi-muhokamasi-erondagi-vayronkor-zilzila-va-kunning-boshqa-muhim-xabarlari/"}
{"content": "Toshkent viloyatining To‘ytepa shahriga mehmonga kelgan qashqadaryolik fuqaro kechqurun ketayotganida noma’lum kishi uni pichoq bilan qo‘rqitdi. Bu haqda O‘zbekiston Respublikasi Ichki ishlar vazirligining “Postda” gazetasi xabar bermoqda.\n\nNoma’lum kishi qashqadaryolik fuqaroning 1 million 800 so‘m puli, 1000 AQSh dollari va sariq metalldan yasalgan uzugini olib ketdi. Voqeadan xabar topgan ichki ishlar idoralari xodimlari mehmonni tunagan kimsa To‘ytepadan bo‘lgan fuqaro ekanligini aniqladi. Hozirda tergov harakatlari olib borilmoqda.", "category": "Mahalliy", "title": "Qashqadaryodan Toshkent viloyatiga kelgan mehmonning 1000 dollari va 1,8 mln so‘mini tortib olishdi", "date": "01/27/2015", "url": "https://daryo.uz/2015/01/27/qashqadaryodan-toshkent-viloyatiga-kelgan-mehmonning-1000-dollari-va-18-mln-somini-tortib-olishdi/"}
{"content": "Bugungi kunda eng ommabop brauzerlardan biri — Google Chrome saytlar va internet-sahifalarning qo‘shimcha imkoniyatlaridan foydalanish imkonini beruvchi maxsus kengaytmalarni taklif qiladi. Kengaytmalar do‘koniga kirish uchun (ularning katta qismi bepul) Sozlamalar→Kengaytmalar→Yana kengaytmalar (sahifa pastida)ga o‘tishingiz kifoya.\n\nUshbu kengaytma sahifani pastga o‘tkazayotgan vaqtingizda, qo‘yilib turgan videodan iborat oynachani hosil qiladi. Oynachaning o‘zingizga qulay o‘lchamini va joylashuvini tanlashingiz mumkin.\nU sizga Google’da tezroq va samaraliroq qidirish imkonini beradi. Shu bilan birga, u nafaqat qidiruv tizimining allaqachon mavjud imkoniyatlarini samaraliroq qo‘llashda yordam beradi, balki o‘zining bir qator noyob funksiyalarini ham qo‘shadi.\nUshbu kengaytma Chrome’ning ko‘p trafik va ko‘p quvvat sarf qilish muammosini hal etishda ko‘maklashadi. U brauzerdagi foydalanilmayotgan ilova (vkladka)larni “uxlatib qo‘yadi”, shu tariqa, akkumulyator quvvati va tezkor xotirani tejaydi.\nBrauzerga tungi rejimni qo‘shadigan kengaytma. U kechki payt, ko‘zlar yorug‘likka yanada ta’sirliroq bo‘lib qolgan vaqtda o‘qishni qulay qilish uchun kerak. Kengaytma tungi rejimni yoqadigan va o‘chiradigan bitta tugmadan iborat.\nBa’zi veb-sahifalar juda katta hajmli bo‘lganidan, uning eng pastiga tushish uchun sichqoncha g‘ildirakchasini bir necha o‘n marta aylantirishga to‘g‘ri keladi. Minimap bunday sahifaning taxminiy xaritasini kichraytirilgan tasvir sifatida ko‘rish imkonini beradi. Shu tariqa, sahifaning qaysi qismida ekanligingizni baholaysiz, zarur bo‘lsa bir marta sichqonchani bosish orqali, kerakli joyga o‘tasiz.\nManba: “Layfxaker”", "category": "Texnologiyalar", "title": "Google Chrome uchun eng foydali kengaytmalar", "date": "03/28/2017", "url": "https://daryo.uz/2017/03/28/google-chrome-uchun-eng-foydali-kengaytmalar/"}
{"content": "Janubiy Kaliforniya va Indiana universitetlari olimlari barcha Twitter-akkauntlarning 15 foizga yaqini botlar ekanligini aniqladi, deb yozadi “Kommersant”.\n\nYangi tadqiqot ro‘yxatdan o‘tgan 319 million foydalanuvchilarning 48 milliondan ortig‘i tirik odamlar emasligini ko‘rsatdi. Ammo ular boshqa foydalanuvchilar bilan o‘zaro munosabatga kirishishi, masalan, ularning xabarlariga “layk” qo‘yishi yoki ularni “retvit” qilishi mumkin.\nFoydalanuvchi haqiqiy yoki haqiqiy emasligini aniqlash uchun tadqiqotchilar ularning do‘stlarini, xabarlarining mazmunini, ular qanday vaqt oralig‘ida chop etilganini, profillarini va hatto, tvitlarning hissiy jihatlarini tahlil qildi. Botlar norasmiy tilda va qisqa gaplar bilan “muloqot qilishi” aniqlandi.\nShu tariqa, olimlar faol foydalanuvchilarning 9—15 foizi botlar ekanligi haqidagi xulosaga keldi. Ammo Twitter o‘tgan oyda bergan ma’lumotga ko‘ra, faol foydalanuvchilarning 8,5 foizi botlar hisoblanadi.", "category": "Texnologiyalar", "title": "Twitter’dagi akkauntlarning 48 milliontasi bot bo‘lib chiqdi", "date": "03/14/2017", "url": "https://daryo.uz/2017/03/14/twitterdagi-akkauntlarning-48-milliontasi-bot-bolib-chiqdi/"}
{"content": "Nike kompaniyasi ilk bor “Kelajakka qaytib” filmida ko‘rsatilgan va bog‘ichlari avtomatik bog‘lanadigan krossovka — HyperAdapt 1.0 ni omma e’tiboriga havola qilganiga ko‘p bo‘lganicha yo‘q. Puma ixlosmandlari esa bu masalaga yanada chuqurroq yondashdi.\n\nKompaniyaning bog‘ichlari maxsus tugma yordamida tortib qo‘yiladigan yangi mahsuloti — Autodisc krossovkasi bozorga chiqqanidan hech qancha o‘tmay, fenomenal ishlanma — krossovkaga qo‘l tekkizmasdan, uning bog‘ichlarini bog‘lash imkonini taqdim etuvchi mobil dastur ishlab chiqildi.\nKrossovkalar bilimdoni Hikmet Sugoyerning ma’lum qilishicha, mobil dastur yordamida krossovkalarga ulanish va maxsus tugmani bosish poyabzal bog‘ichlarini mahkamlash va yechish uchun yetarli bo‘ladi. Hozircha bunday innovatsion krossovkalardan 25 dona chiqarilgan.\n\nOddiy Autodisc krossovkalarida bog‘ichlarni tortib qo‘yish yoki yumshatish uchun krossovkaning o‘zidagi maxsus tugmani bosib turish kerak.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Puma krossovkalari uchun bog‘ichni bog‘lay oladigan mobil dastur ishlab chiqildi", "date": "10/04/2016", "url": "https://daryo.uz/2016/10/04/puma-krossovkalari-uchun-bogichni-boglay-oladigan-mobil-dastur-ishlab-chiqildi/"}
{"content": "Dekabr oyida eng ommabop bo‘lgan kliplar beshtaligi taqdim etildi. Ushbu reyting YouTube videoxostingida eng ko‘p tomosha qilingan kliplar ma’lumoti asosida tuzilgan. Bu haqda popcorn.uz sayti xabar berdi.\n\nReytingga ko‘ra, 5-o‘ringa Anvar Sanayevning “Oh dedim” klipi munosib ko‘rildi. Bu klip bir oy mobaynida 15 ming martadan ortiq tomosha qilingan.\n\n4-o‘rin Tamilaning “Ana Yanasan” nomli videokompozitsiyasiga nasib etdi. Ushbu klip dekabr oyida 17 ming martadan ko‘p ko‘rilgan.\n\n3-pog‘onadan Farruh Hamroyevning “Ko‘zlaringning qarosi” klipi o‘rin egalladi. Mazkur videoklipni o‘tgan oy davomida 33 mingdan ortiq foydalanuvchi tomosha qilgan.\n\n2-o‘ringa Shohruhxonning “Qaramasa qaramasin menga farqi yo‘q” klipi loyiq deb topildi. Ushbu klip dekabr oyida 46 mingdan ortiq tomoshabinning e’tiboriga sazovor bo‘ldi.\n\n1-o‘rinni keyingi vaqtda animatsion janrdan foydalanayotgan Shahzodaning “Yurak” deb nomlangan klipi egalladi. Ushbu klipni bir oy mobaynida 69 mingdan ziyod foydalanuvchilar ko‘rgan.\n\nUshbu reyting klipni ko‘rgan odamlar soniga qarab tashkil etildi. Biroq ularning sifati bo‘yicha reyting tuzish siz — tomoshabinlarga havola. Hurmatli mushtariylar, sizningcha dekabr oyida namoyish etilgan qaysi kliplar ushbu reytingdan joy olishi kerak?", "category": "Madaniyat", "title": "Dekabr oyida eng ko‘p ko‘rilgan kliplar beshligi aniqlandi", "date": "01/17/2014", "url": "https://daryo.uz/2014/01/17/dekabr-oyida-eng-kop-korilgan-kliplar-beshligi-aniqlandi/"}
{"content": "Jahon chempionati—2018 ikkinchi saralash bosqichi doirasidagi Yaman — O‘zbekiston uchrashuvini ummonlik hakamlar boshqarib boradigan bo‘ldi. Bu haqda O‘zbekiston futbol federatsiyasi matbuot xizmati xabar bermoqda.\n\n17-noyabr kuni Qatarning Doha shahridagi Grand Hamad Stadium’da bo‘lib o‘tadigan ushbu o‘yinga bosh hakam sifatida Abdulloh Muhammad Al-Hiloliy tayinlangan. Unga qanotlarda Hamid Sulaymon Al-Mayahiy hamda Rashid Hamid Al-Gaitiy yordam beradi.\nUchrashuv nazoratchisi — Ma’sud Inoyat (Eron). Komissar — Cheng Yong Liang (Xitoy).\nEslatib o‘tamiz, 12-noyabr kuni bo‘lib o‘tadigan O‘zbekiston — KXDR uchrashuvini eronlik hakamlar boshqarib boradi.", "category": "Sport", "title": "JCh—2018 saralashidagi Yaman — O‘zbekiston uchrashuvini ummonlik hakamlar boshqaradi", "date": "11/05/2015", "url": "https://daryo.uz/2015/11/05/jch-2018-saralashidagi-yaman-ozbekiston-uchrashuvini-ummonlik-hakamlar-boshqaradi/"}
{"content": "Aktyor Javohir Zokirovning “Baron-2” filmida ishtirok etish-etmasligi hali aniq emas. Bu haqda “Hordiq” gazetasi xabar bermoqda.\n\n— “Baron-2”ning suratga olish jarayonlari boshlanganidan xabar topdik. Unda Sizni yana ko‘ramizmi?\n— Oldindan hech narsa deya olmayman, sababi rejissor bilan bu borada gaplashib ko‘rmadik. Filmga yana meni chaqirishar, mensiz qayoqqa ham borishardi...\n— “Salbiy rollar qiroli” deb tilga olinadigan aktyor Javohir Zokirov “Baron”da ijobiy rolni gavdalantirdi. Aslida, bu filmda qaysi obrazni o‘ynash niyatingiz bo‘lgan?\n— “Izzat rolini men o‘ynasam bo‘larkan”, degan fikrlar ko‘p o‘tdi. Rejissor tanlashim mumkin, lekin rol tanlamaslikka harakat qilaman. Menga berilgan rol ijobiymi yoki salbiymi, maromiga yetkazib o‘ynashga intilaman.", "category": "Madaniyat", "title": "Javohir Zokirov: “Baron-2”ga meni ham chaqirishar, mensiz qayoqqa ham borishardi...", "date": "05/07/2016", "url": "https://daryo.uz/2016/05/07/javohir-zokirov-baron-2ga-meni-ham-chaqirishar-mensiz-qayoqqa-ham-borishardi/"}
{"content": "Isroil 8-may, seshanba kuni kechki payt shimoliy chegaradagi qo‘shinlarini kuchaytirilgan tayyorgarlik holatiga keltirdi. Bu haqda mamlakat armiyasi tomonidan tarqatilgan kommyunikeda ma’lum qilindi, deya xabar beradi “TASS”.\n\n“Suriyada Eron kuchlarining muntazam bo‘lmagan faoliyati aniqlanganidan so‘ng armiya Golan tepaliklarida fuqarolik mudofaasi bo‘yicha ko‘rsatmalarni o‘zgartirishga qaror qildi. Mahalliy mutasaddilarga mazkur hududda bombadan yashirinish punktlarini ochish va tayyorlab qo‘yish topshirildi. Shuningdek, havoga qarshi mudofaa tizimlari ishga tushirildi, qo‘shinlar esa hujumga qarshi kuchaytirilgan tayyorgarlik holatiga keltirildi”, — deyiladi hujjatda.\nKommyunikeda armiya voqealarning turli rivojiga tayyor ekanligi va Isroilga qarshi tajovuzga qaqshatqich zarba berilishi bildirilgan.", "category": "Dunyo", "title": "Isroil Suriya bilan chegaradagi qo‘shinlarini kuchaytirilgan tayyorgarlik holatiga keltirdi", "date": "05/09/2018", "url": "https://daryo.uz/2018/05/09/isroil-suriya-bilan-chegaradagi-qoshinlarini-kuchaytirilgan-tayyorgarlik-holatiga-keltirdi/"}
{"content": "Samsung kompaniyasi o‘zining Galaxy S III smartfonidan ancha foyda ko‘rdi. Ayni paytgacha bu apparatning 60 milliontasi sotilgan. Shundan kelib chiqqan holda kompaniya vakillari Galaxy S4 uchun o‘z oldilariga bundan ham yuqori maqsadlari qo‘yishmoqda.\n\nTahlillar bilan shug‘ullanuvchi Jeffries & Company kompaniyasi xodimining aytishiga qaraganda Samsung 15-mart kuni taqdimoti bo‘lishi kutilayotgan Galaxy S4 smartfonini 100 million dona sotmoqchi.\nNima deb o‘ylaysiz, kompaniya ko‘zlagan maqsadiga yeta oladimi?", "category": "Texnologiyalar", "title": "Samsung Galaxy S4 100 million dona sotiladimi?", "date": "02/20/2013", "url": "https://daryo.uz/2013/02/20/samsung-galaxy-s4-100-million-dona-sotiladimi/"}
{"content": "Amerikalik aktyor Leonardo Di Kaprio 18 ming yevro undirish talabi bilan Fransiyaning Oops! jurnalini sudga berdi. Bu haqda Segodnya.ua xabar bermoqda.\n\nJurnalning so‘nggi sonida xonanda Rianna aktyordan farzand kutayotgani, biroq Di Kaprio bolani tan olmoqchi emasligi haqida xabar berilgan.\nAktyor advokatlarining so‘zlariga ko‘ra, jurnalning Di Kaprio shaxsiy hayotiga aralashishga haqqi yo‘q. Rianna esa bunga umuman e’tibor ham bergani yo‘q.\nJurnal egasi Frederik Traskolaskining aytishicha, uning xodimlari barbadoslik xonanda Di Kapriodan homilador ekanligi haqidagi ma’lumot asossiz ekanligini bilgan. “Shunday bo‘lishi mumkin-ku, deb o‘ylagandik, xolos”, - deydi Traskolaski.\nAvvalroq matbuotda Di Kaprio model Kelli Robrax bilan uchrashib yurgani haqida xabarlar paydo bo‘lgandi.", "category": "Madaniyat", "title": "Leonardo Di Kaprio xonanda Riannaning homiladorligi haqidagi xabar sabab fransuz jurnalini sudga berdi", "date": "06/12/2015", "url": "https://daryo.uz/2015/06/12/leonardo-di-kaprio-xonanda-riannaning-homiladorligi-haqidagi-xabar-sabab-fransuz-jurnalini-sudga-berdi/"}
{"content": "Artel kompaniyasi Intel korporatsiyasining protsessorlari va texnologik platformalari bazasida O‘zbekistonda smartfonlar va planshetlar ishlab chiqarish bo‘yicha muzokaralar olib bormoqda. Bu haqda Infocom.uz xabar bermoqda.\n\nXabar berishlaricha, 18-may kuni Toshkentda Intel’ning yangi – SoFIA (Smart-or Feature-phone on IA, Intel arxitekturasi bazasidagi smartfon) platformasi taqdimoti bo‘lib o‘tdi. Ushbu platforma protsessor va mobil aloqa modemini o‘zida jam qilgan.\nIntel’ning strategik muhim mahsulotlaridan biri hisoblangan SoFIA boshlang‘ich va o‘rta bosqichdagi planshetlar, tashuvchi texnologiyalar negizidagi qurilmalar va boshqa istiqbolli yo‘nalishlarga mo‘ljallangan.", "category": "Texnologiyalar", "title": "Artel kompaniyasi Intel bilan hamkorlikda smartfon va planshetlar ishlab chiqarishi mumkin", "date": "05/18/2015", "url": "https://daryo.uz/2015/05/18/artel-kompaniyasi-intel-bilan-hamkorlikda-smartfon-va-planshetlar-ishlab-chiqarishi-mumkin/"}
{"content": "“Sharq taronalari” musiqiy festivali yopilishi doirasida yog‘duli-musiqiy shou — 7 daqiqalik 3D-mapping namoyish etildi. Bu haqda O‘zEOAVMA vakili Sarvar Navro‘zov “Daryo”ga ma’lum qildi.\n\nYevropa va AQShning yirik shaharlarida namoyish qilinadigan ko‘ngilochar shoulardan farqli ravishda Registon maydonidagi tomosha aniq tarixiy dalillar va voqealarga asoslangan.\n\n“Bu unutilmas shou bo‘ldi. Men ko‘p mamlakatlarda bo‘lganman, biroq tarixiy voqealarga nisbatan bunday e’tiborni hech qayerda his qilganim yo‘q. G‘aroyib siymolar, xuddi jonlidek, biz suygan Sharqning noyob estetikasini namoyish etdi”, — deya o‘z taassurotlari bilan o‘rtoqlashdi fransiyalik Anora Gabriel.\n\n“Bu shou O‘zbekistonga tashrif buyuradigan chet ellik turistlar uchun o‘ziga xos mayoq bo‘ladi. Bunday tomoshani hech qachon ko‘rmaganman. Buning ustiga asosiysi – u real tarixiy dalillarga asoslangani uchun originaldir”, — deydi Janubiy Koreya vakili Park Yuen Xiye.\n\n“Bizning Yangi Zelandiyada bunday shoular juda ommaviylashgan. Biroq ular barcha ma’rifiy jihatlarini unutib, tomoshabop bo‘lishiga harakat qilishadi. O‘zbekiston boshqa yo‘ldan bordi — dunyoda birinchi marta tarixiy voqealar asosiga qurilgan, uydirmalarsiz, buyuk tarixiy shaxslar va ularning Sharq madaniyatiga qo‘shgan hissasi haqida ko‘p ma’lumot beruvchi asar yaratildi”, — deya qo‘shimcha qildi Nikola Paseni.\n\nShouning to‘liq 30 daqiqalik versiyasi joriy turistik mavsumda taqdim etiladi. Hozirda 100 dan ortiq mahalliy va chet ellik dizaynerlar, tarixchilar, 3D-mapping mutaxassislari, rejissorlar va operatorlar shou ustidagi ishlarni yakunlash arafasida turibdi.", "category": "Madaniyat", "title": "“Sharq taronalari” yopilish marosimida 3D-mapping shou namoyish etildi", "date": "09/03/2015", "url": "https://daryo.uz/2015/09/03/sharq-taronalari-yopilish-marosimida-3d-mapping-shou-namoyish-etildi/"}
{"content": "Xonanda Anvar Sanayev “Daryo” internet-nashriga eksklyuziv intervyu berdi. Intervyuni jurnalist Feruz Muhammad tashkillashtirdi.\nSuhbat davomida Anvar Sanayev Buxoroga “kattakon” amaldorning xizmatiga tekinga bormagani uchun besh yil davomida “zapret”da yurgani haqida gapirib berdi.\n\nHozir ochiqchasiga aytib beraman, chunki bu savol faqat ichimizda bo‘lib kelgan. Davr shunaqa edi, o‘tgan davrda bunaqa narsalarni gapirib bo‘lmas edi. Gapirsang yana bitta ‘zapret’ga uchrar eding. Hozirgi vaqtda Prezidentimizga rahmat, boshlari omon bo‘lsin, mana ochiq gapira oladigan zamonlar keldi, ming shukr.\nDavlat rahbarlaridan bittasini to‘yiga aytishdi. ‘Buxoroga borib o‘sha to‘yni o‘tkazib kelasan’, deyishdi. ‘Mayli, harakat qilamiz’, dedim. ‘Bu uchun senga hech qanaqa pul to‘lanmaydi, o‘zing borib, o‘tkazib, o‘zing qaytib kelasan’ deyishdi. ‘Qanaqasiga, men yonimdagi bolalarga ham o‘zim pul to‘larkanmanda’, desam, ‘ha, shunday qilasan’, deyishdi. Bir katta odam shu gapni aytdi, hozir u kishini nomini aytsam, xafa bo‘lib qolishlari mumkin, ularda ham oila, bola-chaqa bor, shuning uchun nomini aytmaganim ma’qul.\n‘Hech bo‘lmasa samolyotga bilet qilib berishsin, biz borib, xizmat qilib kelaylik, mayli pul berilmasa berilmasin, rahbar ekan’ dedim. ‘Yo‘q, unday qilinmaydi, o‘zing borib kelasan’, deyishdi.\nTo‘y bo‘lish sanasini uch oy oldindan aytishgan edi, belgilab qo‘ygandim. To‘yga yaqin qolganda ‘ertaga to‘yga borish kerak’, deyishdi, ‘hech bo‘lmasa borib-kelishga texnikani qilib berishsin, o‘sha to‘yni deb boshqa to‘y olmaganman, shunchalik kerak ekanman boraman’, dedim. ‘Hech qanday texnika qilib berilmaydi, xohlasang ikkita ‘Jiguli’ qilib beramiz’, deb pastga urishyapti, yo‘l uzoq. ‘Hech bo‘lmasa samolyot qilib berishsa boramiz’, dedim. ‘O‘zing bilasan, lekin senga yaxshi bo‘lmaydi’, deyishdi. ‘Mayli boshga kelganini ko‘ramiz’, dedim.\nErtasi kuni televideniyedan tel qilib, ‘nima ish qilgan eding, bizga seni isming bilan ‘zapret’ degan narsa keldi. Jiddiy odamlar ekan, rahbarlardan, maslahatchilardan ekan, o‘ziga hech narsa demanglar deyildi’, dedi. Shu bilan besh yil hech qayerga chiqa olmadim. Hammaga og‘zaki aytib qo‘yilgan. Shu besh yil ichida hamma ‘nega ko‘rinmayapsiz, efirga chiqmayapsiz’, deb so‘rashadi. Tushuntirishga, gapirishga ruxsat yo‘q, Hech kimga hech narsa deya olmaysiz.\nBir insonga havoni to‘xtatib qo‘yishsa qanday bo‘ladigan bo‘lsa, san’atkorga ham efir shu darajada kerakli vaqtlar edi o‘shanda. Internet yo‘q, telekanallar sanoqli edi. Shunaqa davrlar edi. Birinchi “zapret”im besh yil davom etgan.\nAnvar Sanayev, xonanda\nMa’lumot uchun, Anvar Sanayev bugungi kungacha 1000 dan ortiq turli konsert zallari, stadionlarda yakkaxon konsert dasturlarini taqdim etgan. AQSh, Germaniya, Rossiya Federatsiyasi hamda Hindiston davlatlarida ham yakkaxon konsert dasturlarini taqdim etgan. Xonandaning 20 dan ortiq musiqiy albomlari, 200 dan ortiq mualliflik qo‘shiqlari bor.", "category": "Madaniyat", "title": "Anvar Sanayev — antiqa “zapret”larga tushish bo‘yicha rekordchi. Besh yillik birinchi “zapret” amaldorning to‘yi bilan bog‘liq (video)", "date": "02/24/2020", "url": "https://daryo.uz/2020/02/24/anvar-sanayev-antiqa-zapretlarga-tushish-bo%ca%bbyicha-rekordchi-besh-yillik-birinchi-zapret-amaldorning-to%ca%bbyi-bilan-bog%ca%bbliq-video/"}
{"content": "Oliy Majlis Qonunchilik palatasining saylovdan keyingi birinchi majlisida so‘zga chiqqan Prezident Shavkat Mirziyoyev 1980-yillar oxiri va 1990-yillardagi parlament faoliyati va mamlakat hayoti haqida fikr bildirdi, deya xabar bermoqda “Daryo” muxbiri Mirolim Isajonov.\n\nMen 1989-yilgi parlamentdagi kurashlarni — qayerda o‘tirib, qayerda so‘zga chiqqanim, kimlar u yerda qarshi bo‘lgan — yaxshi eslayman. O‘zbekistonning butun tizimini yo‘q qilishga harakatlar bo‘lgan — 10—20 daqiqa, soniyalar qolgan edi. Juda katta tayyorgarliklar bo‘lgan.\nBir shaxsning sharofati bilan mana shu tinchlik-osoyishtalikni, tizimni saqlab qoldik. O‘shanda birinchi Prezidentimiz Islom Abdug‘aniyevichning yonida bo‘lganman. O‘sha vaqtda Moskvadan parlament a’zolari kelib o‘tirardi, hamma tomoshabin edi.\nMustaqillik yillarida biz qiyin, lekin mashaqqatli, o‘zimizga munosib yo‘lni bosib o‘tdik. Hech qachon unutmasligimiz kerak — qiyin bo‘ldi, lekin ko‘p xatolar ham bo‘ldi. Endi xatolarni takrorlamaslik uchun biz boshqa — yangi O‘zbekistonga munosib yangi parlamentini yo‘lga qo‘yishimiz kerak.\nShavkat Mirziyoyev, O‘zbekiston Prezidenti\nMavzuga doir:", "category": "Mahalliy", "title": "Shavkat Mirziyoyev: O‘zbekistonning butun tizimini yo‘q qilishga harakatlar bo‘lgan", "date": "01/20/2020", "url": "https://daryo.uz/2020/01/20/shavkat-mirziyoyev-ozbekistonning-butun-tizimini-yoq-qilishga-harakatlar-bolgan/"}
{"content": "Janubiy Afrikaning Pretoriya shahrida “xato tufayli sodir bo‘lgan qotillik” yuzasidan sud o‘z ishini boshladi. Yengil atletika bo‘yicha olti karra paralimpiya chempioni Oskar Pistorius o‘z sevgilisi, model Reva Stenkampni o‘ldirganlikda ayblanmoqda.\n\nSud kecha o‘z ishini boshlashi kerak edi. Ammo ba’zi sabablarga ko‘ra bugun ish boshlandi. Pistorius o‘zining ilk ko‘rsatmasini berdi. Voqealar rivojini kuzatib boramiz.\n", "category": "Dunyo", "title": "  Olti karra paralimpiya chempioni Oskar Pistorius ustidan sud boshlandi", "date": "02/15/2013", "url": "https://daryo.uz/2013/02/15/olti-karra-paraolimpiya-chempioni-oskar-pistorius-ustidan-sud-boshlandi/"}
{"content": "AQShning Tennessi shtati universiteti olimlari tomonidan aniqlangan 1950DA asteroidi Yer uchun potensial xavfga egadir. Diametri bir kilometrga teng samo jinsining uchish trayektoriyasi sayyoramizning bevosita yonginasidan o‘tadi. Asteroidning Yer bilan to‘qnashish ehtimoli 0,3 foizga teng bo‘lib, bu osmon o‘lchovlari bo‘yicha kattagina ko‘rsatkichdir.\n\n“Rossiyskaya gazeta” xabar berishicha, asteroid Quyosh tizimiga qarab soniyasiga 15 kilometr tezlikda uchib kelmoqda. Olimlar prognoziga ko‘ra, u sayyoramizga 2880-yil 16-martida eng kichik masofada yaqinlashadi. O‘sha paytda to‘qnashuv yuz bersa, u halokatli oqibatlarni keltirib chiqarishi mumkin. Samo jinsi atmosferaga kirib, Yer yuzasi bilan to‘qnashsa, trotil ekvivalenti 50 megatonnaga teng portlash ro‘y beradi.\nTo‘qnashuv natijasida iqlimning keskin o‘zgarib ketishidan to hayotning butunlay yo‘qolib ketishigacha bo‘lgan oqibatlar kelib chiqishi mumkin.\nNashrning eslatishicha, 2013-yilda amerikalik olimlar muzlik davriga Yerning yirik meteorit bilan to‘qnashuvi sabab bo‘lganini aniqlagan. U bundan 13 ming yil avval hozirgi Kanadaning Kvebek provinsiyasi hududida sodir bo‘lgan.", "category": "Dunyo", "title": "2880-yilda Yerga bir kilometrlik asteroid kelib urilishi mumkin", "date": "08/18/2014", "url": "https://daryo.uz/2014/08/18/2880-yilda-yerga-bir-kilometrlik-asteroid-kelib-urilishi-mumkin/"}
{"content": "19-yanvar, shanba kuni futbol bo‘yicha Ispaniya La Ligasining 20-turi doirasida navbatdagi o‘yin bo‘lib o‘tdi.\n\nMadridning “Real” klubi o‘z maydonida Pablo Machin boshliq “Sevilya” jamoasi bilan bellashdi va 2:0 hisobida g‘alaba qozondi.\nBarcha gollar uchrashuvning 2-bo‘limida urildi. 78-daqiqada “Qirollik klubi” yarim himoyachisi Kazemiro raqib darvozasini ishg‘ol qilgan bo‘lsa, o‘yinning 90+2-daqiqasiga kelib Luka Modrich andalusiyaliklarning xatosidan unumli foydalandi va g‘alabani mustahkamladi (2:0).\nShu tariqa “Real” “Sevilya” darvozasiga javobsiz ikkita gol urib, muhim g‘alabaga erishdi.\nMa’lumot uchun, madridliklar musobaqa jadvalida 36 ochko to‘plab, 3-o‘rinda bormoqda. “Sevilya”ning hisobida esa 33 ochko mavjud (4-o‘rin).\nLa Liga\n20-tur bahslari\n18-yanvar, juma\nGollar: 1:0 — 33 Mata, 2:0 — 46 Molina, 3:0 — 55 Molina, 4:0 — 88 Mata.\n19-yanvar, shanba\nGollar: 1:0 – 78 Kazemiro, 2:0 – 90 Modrich.\n“Real”: Kurtua, Karvaxal, Varan, Ramos, Regilon, Modrich, Kazemiro, Sebalyos (Valverde, 88), Vaskes (Isko, 77), Benzema, Junior.\n“Sevilya”: Vatslik, Karriso, Kyer, Gomes, Navas, Sarabiya, Banega, Vaskes, Eskudero Palomo (Gil, 86), Ben Yedder (Promes, 71), Silva (Al-Haddodiy, 75).\nOgohlantirishlar: Karriso (30), Banega (54), Kasemiro (61), Sebalyos (65), Kyer (85).", "category": "Sport", "title": "La Liga. “Real” “Sevilya”ni qiyinchilik bilan mag‘lub etdi, Kazemirodan super gol (video)", "date": "01/19/2019", "url": "https://daryo.uz/2019/01/19/la-liga-real-sevilyani-qiyinchilik-bilan-maglub-etdi-kazemirodan-super-gol-video/"}
{"content": "Finlyandiya politsiyasi Helsingin Sanomat gazetasidagi rossiyalik harbiylar ta’qib etilayotgani haqidagi maqola mualliflaridan biri, jurnalist Laura Xalminenning uyida tintuv o‘tkazdi. Bu haqda “Gazeta.ru” xabar bermoqda.\n\nTintuv 17-dekabr kuni kechqurun o‘tkazilgan. Politsiyachilar jurnalistning telefoni, plansheti va bir nechta flesh-kartalarini olib qo‘ygan.\nHuquq-tartibot organi xodimlari jurnalistning milliy xavfsizlik bilan bog‘liq maxfiy ma’lumotni oshkor qilganlikda ayblanayotganini tintuvga sabab qilib ko‘rsatgan.\nJurnalistning ma’lum qilishicha, tintuvdan avval axborot manbasini oshkor etmaslik uchun o‘z kompyuterining qattiq diskini yo‘q qilgan.", "category": "Dunyo", "title": "Finlyandiya politsiyasi rossiyalik harbiylar ta’qib qilinayotgani haqidagi maqola muallifining uyida tintuv o‘tkazdi", "date": "12/18/2017", "url": "https://daryo.uz/2017/12/18/finlyandiya-politsiyasi-rossiyalik-harbiylar-taqib-qilinayotgani-haqidagi-maqola-muallifining-uyida-tintuv-otkazdi/"}
{"content": "O‘zbekistonning birinchi raketkasi Denis Istomin Rossiyaning Sankt-Peterburg shahridagi tennis turnirining yakkalik bahslaridagi ishtirokini yakunladi, deb xabar beradi UzDaily.\n\nSt.Petersburg Open musobaqasining chorak finalida Istomin ikki set yakunlariga ko‘ra avstriyalik Dominik Timga 2:6, 5:7 hisobida yutqazib qo‘ydi.\nBahs 1 soatu 15 daqiqa davom etdi. Bu vaqt davomida Denis Istomin 5 ta eys zarbasini ijro etdi, avstriyalik sportchida esa bunday zarbalar soni 10 tani tashkil etdi. Tim uchta breyk poyntni amalga oshirdi.", "category": "Sport", "title": "Denis Istomin Sankt-Peterburgdagi turnirda Dominik Timga imkoniyatni boy berdi", "date": "09/25/2015", "url": "https://daryo.uz/2015/09/25/denis-istomin-sankt-peterburgdagi-turnirda-dominik-timga-imkoniyatni-boy-berdi/"}
{"content": "“O‘zstandart” agentliginining Shtrixli kodlash va axborot texnologiyalari markazi tadbirkorlik subyektlariga mahsulotlarning shtrixli kodlarini original maketlarini yasash va ularni O‘zbekistonda ishlab chiqarilgan mahsulotlar shtrixli kodlari davlat reyestriga kiritish bo‘yicha xizmatini tajriba tariqasida “Muloqotsiz xizmat” tizimida ko‘rsatishni yo‘lga qo‘ydi. Bu haqda “Daryo”ga agentlik matbuot xizmati ma’lum qildi.\n\nShtrixli kodlash va axborot texnologiyalari markazi tomonidan rejalashtirilayotgan muloqotsiz xizmat ko‘rsatishga o‘tilishi tadbirkorlik subyektlariga quyidagi imkoniyatlarni yaratib beradi:\nHar bir tadbirkor uchun alohida “Shaxsiy kabinet” mavjudligi;\nXizmat ko‘rsatishga “Shaxsiy kabinet”dan onlayn buyurtmalarni yuborish va buyurtmalar holatini kuzatib borish;\nBuyurtma berish blankalarini, shartnomalarni, hisob-fakturalarni, bajarilgan ishlar dalolatnomalarini istalgan miqdorda “Shaxsiy kabinet” orqali yuklab olib, chop etish;\nXizmat ko‘rsatish bilan bog‘liq boshqa turdagi ma’lumotlarni — nechta buyurtma berilgan, shartnomalar rasmiylashtirilgan, qancha pul to‘langan kabi boshqa ma’lumotlarni ham “Shaxsiy kabinet” orqali kuzatib boshqarish.\nBajaruvchi va buyurtmachi o‘rtasidagi hisob-kitoblar solishtirma dalolatnomalarini bajaruvchining ishtirokisiz, istalgan hisobot yili, shartnomalar bo‘yicha shakllantirish imkoniyatlari mavjud.\nBundan tashqari Shtrixli kodlash va axborot texnologiyalari markazining yangilangan veb-sayti ishga tushirildi. Veb-sayt orqali shaxsiy kabinetga kirish, onlayn buyurtmalar yuborish, “O‘zstandart” agentligi yangiliklaridan xabardor bo‘lib turish hamda agentlik tizimidagi korxonalar tomonidan ko‘rsatilayotgan xizmatlarning ko‘rsatgichlari bilan tanishish imkoniyati mavjud.", "category": "Mahalliy", "title": "“O‘zstandart” muloqotsiz xizmat tizimini yo‘lga qo‘ydi", "date": "10/10/2018", "url": "https://daryo.uz/2018/10/10/o%ca%bbzstandart-muloqotsiz-xizmat-tizimini-yo%ca%bblga-qo%ca%bbydi/"}
{"content": "Toshkentdagi Alisher Navoiy nomidagi Kino saroyida yosh rejissor Nuriddin Rahmonning “O‘zga sayyoralik er” sarguzasht komediyali va fantastik filmi premyerasi bo‘lib o‘tdi, deya xabar bermoqda “Kultura.uz”.\n\nFilm o‘tkir syujetli, shuningdek kulgili voqealarga boy. Film bosh qahramonlari Yerga yovuz niyat bilan uchib keladi. Ular o‘z yo‘llarida uchragan to‘siqlarni har qanday vositalar yordamida bartaraf etib, tuzgan rejalarini amalga oshirmoqchi bo‘ladi. Biroq qahramonlar Yerda mehribon kishilar orasida yashab ko‘rib, o‘z fikrlarini o‘zgartiradi.\nNashr yozishicha, o‘zga sayyoraliklar qiyofasini yaratishda film ijodkorlari eng zamonaviy kompyuter texnologiyalariga murojaat qilgan.", "category": "Madaniyat", "title": "Toshkentda o‘zga sayyoraliklar haqidagi fantastik film premyerasi bo‘lib o‘tdi", "date": "05/04/2015", "url": "https://daryo.uz/2015/05/04/toshkentda-ozga-sayyoraliklar-haqidagi-fantastik-film-premyerasi-bolib-otdi/"}
{"content": "Sharqiy Osiyo futbol federatsiyasi tomonidan tashkil etilgan Sharqiy Osiyo Kubogi doirasidagi so‘nggi tur o‘yinida KXDR Janubiy Koreya bilan 0:0 hisobida durang qayd etdi, deb xabar qiladi O‘zbekiston futbol federatsiyasi matbuot xizmati.\n\nShunday qilib, Shimoliy Koreya terma jamoasi o‘tkazilgan uchta o‘yinda quyidagicha natijalar qayd etdi: Yaponiya ustidan g‘alaba — 2:1, Xitoy bilan o‘yinda mag‘lubiyat — 0:2 va Janubiy Koreya bilan durang — 0:0.\nMusobaqaning yakuniy natijalariga ko‘ra, birinchi o‘rinni 5 ochko to‘plagan holda Janubiy Koreya egalladi. Xitoy va KXDR 4 ochkodan olgan bo‘lsa, Yaponiya faqatgina 2 ochko to‘play oldi.\nEslatib o‘tamiz, KXDR terma jamoasi O‘zbekistonning Jahon chempionati—2018 saralashining 2-bosqichi doirasidagi raqibi hisoblanadi.", "category": "Sport", "title": "KXDR futbol bo‘yicha Sharqiy Osiyo Kubogida bronza medallari sohibi bo‘ldi", "date": "08/10/2015", "url": "https://daryo.uz/2015/08/10/kxdr-futbol-boyicha-sharqiy-osiyo-kubogida-bronza-medallari-sohibi-boldi/"}
{"content": "Aktyor Jeki Chan Rossiyadagi Xitoy kinosi festivalini ochib beradi, deb yozadi “Vedomosti”.\n\nFestival 8—27-noyabr kunlari Moskvada va Rostov-Donda o‘tkaziladi. Tantanali ochilish marosimi Moskvadagi “Kosmos” kinoteatrida bo‘lib o‘tadi. Namoyishni rejissor Renni Xarlinning “Izma-iz” filmi ochib beradi.\nFestival dasturiga yettita zamonaviy badiiy lenta kiritilgan.\nMoskvada filmlar 9—14-noyabr kunlari “Paveletskayadagi besh yulduz” va 21—27-noyabr kunlari “Illyuzion” kinoteatrlarida namoyish qilinadi.", "category": "Madaniyat", "title": "Jeki Chan Moskvadagi Xitoy kinosi festivalini ochib beradi", "date": "11/06/2016", "url": "https://daryo.uz/2016/11/06/jeki-chan-moskvadagi-xitoy-kinosi-festivalini-ochib-beradi/"}
{"content": "Avstraliyaning Kvinslend shtati oliy sudi sudyasi Enn Layans hukm o‘qish chog‘ida narkodilerni maqtadi. Sudya u o‘z ishlarini yaxshi olib borganini ta’kidladi, deb xabar beradi Meduza.\n\n18 yoshli Broudi Geri Satterli 2015-yil iyunida qo‘lga olingan edi. Politsiyachilar u narkotik sarhushlik holatida ekanligini payqab, uning mashinasida tintuv o‘tkazdi va giyohvand moddalar topdi. Jinoyatchining telefonini o‘rganish natijasida ular yigit metamfetamin sotishini aniqladi.\nSatterli o‘z faoliyatini tashkil etishga nihoyatda jiddiy yondashgani ma’lum bo‘ldi: u mijozlarga chegirmalar taklif qilar, “mahsulot” sifatidan noliganlarga pullarini qaytarar edi. Shuningdek, diler preyskurant tuzib, xaridorlarning fikrlarini o‘rganib borar, mahsulotni reklama qilar hamda biznes yuritish strategiyasini muhokama qilish maqsadida uchrashuvlar o‘tkazar edi.\nHukmni o‘qish chog‘ida sudya Layans Satterli “yaxshi ko‘nikmalar” namoyish etganini tan oldi.\n“Tushunarliki, bu yaxshi biznes emas, lekin yaxshi biznes-model. Siz biznesda muvaffaqiyatga erisha olasiz, shu bois aqllisiz”, — dedi sudya ayblanuvchiga.\nNarkodiler uch yillik qamoq jazosiga hukm qilindi, ammo uni shu zahotiyoq javobgarlikdan ozod qildi. U sud va tergov davom etgan ikki yil davomida giyohvand moddalar iste’mol qilmagani va qonun buzmagani bunga asos bo‘ldi.", "category": "Dunyo", "title": "Avstraliyalik sudya hukmni o‘qish chog‘ida narkodilerni “yaxshi biznes-model” uchun maqtadi", "date": "04/28/2017", "url": "https://daryo.uz/2017/04/28/avstraliyalik-sudya-hukmni-oqish-chogida-narkodilerni-yaxshi-biznes-model-uchun-maqtadi/"}
{"content": "O‘zbekistonlik pianinochi Jasmin Abdunazarova Qozog‘istonning Pavlodar shahrida bo‘lib o‘tgan xalqaro tanlov gran-prisini qo‘lga kiritdi, deb yozadi UZ24. S.Raxmaninovning 145 yilligiga bag‘ishlangan tanlovda Qozog‘iston, Qirg‘iziston, O‘zbekiston, Gruziya va Rossiyadan 70 nafar iste’dodli pianinochilar qatnashdi.\n\nTanlovning tantanali yopilish marosimi 24-fevral kuni bo‘lib o‘tdi.\nXalqaro tanlov g‘olibi nomi bilan birga pran-prini Jasmin Abduazarovadan tashqari, qozog‘istonlik yana uch ishtirokchi qo‘lga kiritdi.\nHakamlar hay’ati o‘zbekistonlik yana bir musiqachi — Shohjahon Isroiljonovning iste’dodini alohida qayd etib, uni ushbu xalqaro tanlov diplomi bilan taqdirladi.", "category": "Madaniyat", "title": "O‘zbekistonlik pianinochi Qozog‘istondagi xalqaro tanlov gran-prisini qo‘lga kiritdi", "date": "02/26/2018", "url": "https://daryo.uz/2018/02/26/ozbekistonlik-pianinochi-qozogistondagi-xalqaro-tanlov-gran-prisini-qolga-kiritdi/"}
{"content": "Vazirlar Mahkamasining 2017-yil 14-iyuldagi 497-son qarori bilan O‘zbekiston Respublikasi fuqarolarining safarbarlik chaqiruvi rezervida (SChR) xizmatni o‘tashi tartibi to‘g‘risida nizomga tuzatishlar kiritildi, deb xabar berdi Norma.\n\n2015-yilning sentabr oyida quyidagi qoida joriy qilingan: SChR xizmatchisi vafot etgan taqdirda to‘langan pul badallari uning yaqin qarindoshiga, merosxo‘riga, vasiysiga yoki homiysiga qaytariladi.\nMudofaa vazirligining statistikasiga ko‘ra, ko‘rsatilgan sanagacha 244 nafar SChR xizmatchilari pul badallarini to‘lagan (jami summa — 233,5 million so‘m), biroq vafot etganligi sababli harbiy yig‘inlardan o‘tmagan.\nShu munosabat bilan normaga orqaga qaytish kuchini berishga qaror qilindi. Ya’ni vafot etgan (halok bo‘lgan) SChR xizmatchilarining yaqin qarindoshlari, merosxo‘rlari, vasiylari yoki homiylarining murojaatlariga bo‘yicha hatto pullar 2015-yil sentabr oyigacha o‘tkazilgan taqdirda ham ular qaytariladi.\nBundan tashqari, endilikda SChR xizmatchisiga III guruh nogironligini (ilgari faqat I va II guruh edi) berish badallarni qaytarish uchun asos bo‘lib xizmat qiladi.", "category": "Mahalliy", "title": "III guruh nogironlariga SChR uchun to‘lov qaytariladi", "date": "07/23/2017", "url": "https://daryo.uz/2017/07/23/iii-guruh-nogironlariga-schr-uchun-tolov-qaytariladi/"}
{"content": "Rossiyalik aktrisa Elina Bistriskaya 91 yoshida vafot etdi, deb xabar berdi “TASS”.\n\nQayd etilishicha, so‘nggi vaqtlarda u og‘ir betob bo‘lgan. Aktrisa bilan vidolashuv 29-aprel kuni Maliy teatrida bo‘lib o‘tishi kutilmoqda.\nElina Bistriskaya kinodagi ilk rolini 1950-yilda “Tinch kunlarda” (“V mirniye dni”) filmida ijro etgan. Aktrisa 1950-yillarning ikkinchi yarmida Gerasimovning “Tinch Don” (“Tixiy Don”) va Yuriy Yegorovning “Ko‘ngillilar” (“Dobrovolsi”) filmlaridagi rollaridan so‘ng mashhurilikka erishgan.\nBistriskaya 1958-yildan buyon Maliy teatrida ishlab kelgan.", "category": "Madaniyat", "title": "Rossiyalik aktrisa Elina Bistriskaya vafot etdi", "date": "04/26/2019", "url": "https://daryo.uz/2019/04/26/rossiyalik-aktrisa-elina-bistriskaya-vafot-etdi/"}
{"content": "AQShdagi Nicklaus Children’s Hospital kasalxonasi pediatr jarrohlari Google Cardboard virtual reallik ko‘zoynagi yordamida chaqaloq qizchaning yuragini operatsiya qildi, deya xabar bermoqda TJournal. Ular ushbu ko‘zoynak orqali, operatsiya qilinadigan organlarning aniq 3D-modellaridan foydalandi.\n\nYurak va o‘pkaning magnit-rezonans tomografiyasi orqali olingan ikki o‘lchamli suratlari juda xira bo‘lgani va yetarlicha batafsil emasligi tufayli, chaqaloq organlari ustida xatosiz harakatlarni amalga oshirish uchun yaroqsiz edi.\n\nShunda MRT bo‘limi rahbari doktor Xuan-Karlos Munits yassi suratlardan foydalanib, chaqaloq organlarining 3D-modelini yasadi va uni Sketchfab yordamida iPhone’ga yukladi. Shifokor smartfonni Google Cardboard ko‘zoynagiga joyladi va shu tariqa, operatsiyadan ikki hafta avval chaqaloq organlari tuzilishini batafsil o‘rganib chiqdi.\nOperatsiyaning o‘zini dekabr oxirida yetti soat davomida o‘tkazishdi, u muvaffaqiyatli kechdi.", "category": "Texnologiyalar", "title": "Amerikalik jarrohlar kartondan yasalgan virtual reallik ko‘zoynagi yordamida chaqaloqning yuragini operatsiya qildi", "date": "01/11/2016", "url": "https://daryo.uz/2016/01/11/amerikalik-jarrohlar-kartondan-yasalgan-virtual-reallik-kozoynagi-yordamida-chaqaloqning-yuragini-operatsiya-qildi/"}
{"content": "O‘zbekiston Prezidentining tegishli topshirig‘i va qaroriga muvofiq bu yil ilk bor umumta’lim maktablarining 11-sinf bitiruvchilariga o‘qishda erishgan muvaffaqiyatlari hamda namunali xulqi uchun oltin va kumush medallar bilan taqdirlanadi. Bu haqda Xalq ta’limi vazirligi axborot xizmati xabar berdi.\n\nO‘zbekiston Respublikasi Vazirlar Mahkamasining 2019-yil 22-fevraldagi “Umumiy o‘rta ta’lim muassasalari va akademik litseylarning iqtidorli bitiruvchilarini oltin va kumush medallar bilan taqdirlash tartibi to‘g‘risida”gi qaroriga muvofiq, bitiruvchilarni oltin va kumush medallar bilan taqdirlash joriy etildi.\nXalq ta’limi vazirligi tomonidan hududiy boshqarma boshliqlariga oltin va kumush medallarning berilishida Nizom talablariga qat’iy rioya etish hamda adolat va shaffoflikni ta’minlash mas’uliyati yuklatildi.\nHududiy boshqarma boshliqlaridan joriy o‘quv yilida oltin va kumush medallarga nomzod o‘quvchilar ro‘yxati (buyurtma) olindi va tahlil qilindi.\nTahlillarga ko‘ra, o‘tgan 2016—2017-o‘quv yilida 9-sinfni 15950 nafar o‘quvchi a’lo darajali shahodatnoma bilan tamomlagan (asosiy da’vogar), 2018-yilning noyabrida bu ko‘rsatkich respublika bo‘yicha 9538 nafar (6412 taga kamaygan), 2019-yilning fevral oyida esa 7857 nafarni tashkil etib, 1681 taga kamaygan.\nQaror qabul qilinganidan so‘ng olib borilgan tushuntirish ishlari natijasida oltin va kumush medallarga nomzod o‘quvchilar 5638 nafarni tashkil etib, 2219 taga kamaygan.\nAyni vaqtda vazirlik ishchi guruhi tomonidan joylarda o‘quvchi, ota-ona hamda pedagoglar orasida oltin va kumush medallar bilan bitiruvchilarni rag‘batlantirishda adolat, shaffoflikni ta’minlash yuzasidan keng tushuntirish hamda targ‘ibot ishlari olib borilmoqda.\nShuningdek, oltin va kumush medallarga buyurtmalarning haqqoniyligi o‘rganilmoqda.\nXalq ta’limi vazirligi oltin va kumush medallar bilan o‘quvchilar ma’naviy rag‘batlantirilib, o‘qishda erishgan muvaffaqiyatlari hamda namunali xulqi uchun taqdirlanishini, medallarga ega bo‘lgan bitiruvchilarga oliy o‘quv yurtlariga kirishda imtiyozlar belgilanmaganligini bitiruvchilar va ularning ota-onalariga, qolaversa keng jamoatchilikka yana bir bor eslatib o‘tadi.", "category": "Mahalliy", "title": "Oltin va kumush medallarga nomzod o‘quvchilar soni 2219 taga kamaygan", "date": "04/11/2019", "url": "https://daryo.uz/2019/04/11/oltin-va-kumush-medallarga-nomzod-oquvchilar-soni-2219-taga-kamaygan/"}
{"content": "Amerika kinoakademiyasi “Oskar—2016” taqdirlash marosimida Kris Rok tomonidan bildirilgan irqchilik ruhidagi hazil uchun uzr so‘radi. Boshlovchi kelib chiqishi osiyolik bo‘lganlar kinoakademiyada hisobchi bo‘lib ishlashini aytib o‘tgandi, deya xabar beradi Meduza.\n\nShuningdek, kinoakademiya tashkilot a’zolarining etnik tarkibi turlicha bo‘lishi yo‘lida ilk qadam tashladi. Jumladan, boshqaruvchilar kengashiga qora tanli rejissor Rejinald Xadlin, yozuvchi Gregori Nava (Lotin Amerikasi), kelib chiqishi osiyolik multiplikator Jenifer Yu Nelson kiritildi.\n“Xilma-xillik borasida ko‘rgan choralarimiz bilan faxrlanaman. Biroq tashkilotimiz etnik ozchilik uchun yanada ochiq bo‘lishi borasida hali ko‘p ishlashimiz kerakligini bilamiz”, — deya ta’kidlagan kinoakademiya prezidenti Bun Ayzeks.", "category": "Madaniyat", "title": "Amerika kinoakademiyasi “Oskar—2016” marosimida boshlovchi Kris Rokning noo‘rin hazili uchun uzr so‘radi", "date": "03/16/2016", "url": "https://daryo.uz/2016/03/16/amerika-kinoakademiyasi-oskar-2016-marosimida-boshlovchi-kris-rokning-noorin-hazili-uchun-uzr-soradi/"}
{"content": "“Tolibon” vakili OAVlarda tarqatilgan harakatning yangi yetakchisi Haybatulla Oxunzoda afg‘on rasmiylari bilan tinchlik muzokaralaridan go‘yo bosh tortgani haqidagi audioyozuv soxta ekanligini bildirdi. Bu haqda “Interfaks” xabar bermoqda.\n\n“Tolibon”ning ikki dala komandiri jurnalistlarga audioyozuvni topshirib, unda rasmiy bayonot borligini aytgan. Ulardan biri esa yozuvni harakat vakili Zabiulla Mujahiddan olganligini da’vo qilgandi.\nKeyinchalik Mujahid harakat biron-bir rasmiy audioyozuvni yozib olmaganligi, ushbu soxta yozuv kim tomonidan tarqatilganligi bo‘yicha tekshiruv boshlanganini ma’lum qildi.", "category": "Dunyo", "title": "“Tolibon” harakatning yangi yetakchisi rasmiylar bilan muzokaralardan bosh tortgani haqidagi audioyozuv soxta ekanligini bildirdi", "date": "05/26/2016", "url": "https://daryo.uz/2016/05/26/tolibon-harakatning-yangi-yetakchisi-rasmiylar-bilan-muzokaralardan-bosh-tortgani-haqidagi-audioyozuv-soxta-ekanligini-bildirdi/"}
{"content": "2018-yil Rossiyada bo‘lib o‘tadigan Jahon Chempionati uchun Yevropada saralash o‘yinlari 4-sentabr kuni start olgandi. 5-sentabr kuni yana 3 ta guruhda 1-tur bellashuvlari bo‘lib o‘tdi.\n\n“D” guruhi yetakchisi Uels Garet Beylning dubli yordamida saralashni yirik g‘alaba bilan boshladi. Serbiya esa o‘z maydonida Irlandiyani taslim qila olmadi.\n“G” guruhidan joy olgan Ispaniya va Italiya terma jamoalari g‘alaba bilan boshladi. Bu yo‘lda Italiya 3 ta, Ispaniya esa 8 ta gol urishi kerak bo‘ldi. Guruhning Albaniya va Makedoniya termalari o‘rtasidagi o‘yini 76-daqiqaga kelib kuchli yomg‘ir sabab to‘xtatildi. Bu vaqtda hisob 1:1 bo‘lib turgandi.\n\nYevro—2016 ning to‘rt ishtirokchisi joy olgan “I” guruhidagi har uch o‘yin 1:1 hisobi bilan yakuniga yetdi. Qit’a chempionatini Turkiyani mag‘lub etishdan boshlagan Xorvatiya saralashda bu ishini davom ettira olmadi. Yevro kashfiyotlaridan biriga aylangan Islandiya esa Ukrainadan ochko bilan qaytdi. Yevgeniy Konoplyanka penaltidan gol ura olmadi.\nJCh—2018\n UEFA saralashi\n 5-sentabr, dushanba\n“D” guruhi\nGollar: Martin Xinteregger, 16 (0:1). Mark Yanko, 42 (0:2). Jano Ananidze, 78 (1:2).\nGollar: Jeff Xendrik, 3 (0:1). Filip Kostich, 62 (1:1). Dushan Tadich, 69-pen (2:1). Deril Myorfi, 81 (2:2).\nGollar: Sem Vouks, 38 (1:0). Jo Allen, 44 (2:0). Garet Beyl, 51 (3:0). Garet Beyl, 90+5-pen (4:0).\n\n“G” guruhi\nGollar: Diyego Kosta, 10 (1:0). Serxi Roberto, 55 (2:0). David Silva, 59 (3:0). Vitolo, 60 (4:0). Diyego Kosta, 66 (5:0). Alvaro Morata, 82 (6:0). Alvaro Morata, 83 (7:0). David Silva, 90+1 (8:0).\nGollar: Gratsiano Pelle, 14 (0:1). Antonio Kandreva, 31-pen (0:2). Tal Ben-Xaim II, 35 (1:2). Chiro Immobile, 83, (1:3).\nChetlatish: Jorjio Kyellini, 55 (I).\nGollar: Armando Sadiku, 9 (1:0). Egziyan Alioski, 51 (1:1).\n\n“I” guruhi\nGollar: Ivan Rakitich, 44-pen (1:0). Xoqon Chalxanoglu, 45+3 (1:1).\nGollar: Alfred Finnbogason, 6 (0:1). Andrey Yarmolenko, 41 (1:1).\nNoaniq penalti: Yevgeniy Konoplyanka, 83 (U).\nGollar: Paulus Arayuuri, 18 (1:0). Valon Berisha, 60-pen (1:1).\n", "category": "Sport", "title": "JCh—2018. Italiya, Uels va Ispaniyada ishonchli g‘alaba, Kosovo saralashni ochko bilan boshladi", "date": "09/06/2016", "url": "https://daryo.uz/2016/09/06/jch-2018-italiya-uels-va-ispaniyada-ishonchli-galaba-kosovo-saralashni-ochko-bilan-boshladi/"}
{"content": "“Barselona”, “Milan” va Braziliya terma jamoasidagi o‘yinlari bilan tanilgan futbolchi Ronaldinyo avtohalokatga uchradi, deb xabar beradi “Korrespondent.net”.\n\nFutbolchi boshqaruvni yo‘qotgan va avtomobil yo‘l chetidagi ariqqa tushib ketgan.\nHodisa 1-oktabr kuni Portu-Alegri shahrida sodir bo‘ldi. 35 yoshli futbolchi jarohat olmagan.\n\nRonaldinyoning muxlisi futbolchi bilan suratga tushish imkoniyatini qo‘ldan chiqarishni istamadi. Natijada juda ham o‘ng‘aysiz selfi vujudga keldi.", "category": "Sport", "title": "Ronaldinyo avariyaga uchraganidan keyin uning fanati futbolchi bilan selfiga tushdi", "date": "10/03/2015", "url": "https://daryo.uz/2015/10/03/ronaldinyo-avariyaga-uchraganidan-keyin-uning-fanati-futbolchi-bilan-selfiga-tushdi/"}
{"content": "Qo‘shiqchi Qozog‘iston prezidenti Qosim-Jo‘mart To‘qayevning davlat tashrifi doirasida Toshkentdagi “O‘zbekiston” xalqaro anjumanlar saroyida chiqish qildi, deb xabar berdi Sputnik.\n\nYosh xonanda tadbirni yakunlab, fransuz tilidagi “SOS d‘un terrien en detresse” qo‘shig‘ini ijro etgan.\n         View this post on Instagram          \n Со вчерашней репитиции😍😍😍😍😍Димаш как всегда на высшем уровне🔥🤴👑 @kudaibergenov.dimash  #kudaibergenovdimash #dimash #thesingerdimash #dear #TWBDimash #WorldsBest  #DDynasty #arnau #dimashkudaibergen#didears#qazaqstan#узбекистан ❤ #казахстан🇰🇿\n \nA post shared by  DIMASH Official Uzbek FanClub (@dimash.uzbek.fanclub) on Apr 14, 2019 at 6:42pm PDT\nEslatib o‘tamiz,  qozog‘istonlik qo‘shiqchi Dimash Kudaybergen 14-aprel kuni Toshkentga kelgan edi. Uni ko‘p sonli muxlislari qichqiriqlar, chapaklar va doira sadolari ostida non, gullar va sharlar bilan qarshi olgan.", "category": "Madaniyat", "title": "Qozog‘istonlik qo‘shiqchi Dimash “O‘zbekiston” xalqaro forumlar saroyida qo‘shiq kuyladi (video)", "date": "04/16/2019", "url": "https://daryo.uz/2019/04/16/qozogistonlik-qoshiqchi-dimash-ozbekiston-xalqaro-forumlar-saroyida-qoshiq-kuyladi-video/"}
{"content": "Vazirlar Mahkamasi ijro etuvchi tuzilmasida Bosh vazirning o‘rinbosarlari — iqtisodiyot tarmoqlari va ijtimoiy soha komplekslari rahbarlari lavozimlari, shuningdek, ularning apparatlari (kotibiyat) tugatiladi. Bu Prezidentning “O‘zbekiston Respublikasi Hukumati ishini tashkil etishning sifat jihatidan yangi tizimini joriy etish to‘g‘risida”gi qarorida ko‘zda tutilgan.\n\nQaror bilan Makroiqtisodiy tahlil va prognozlashtirish, moliya va bank tizimlarini isloh qilish, xususiy tadbirkorlik va kichik biznesni rivojlantirish masalalari yig‘ma axborot-tahlil departamenti;\nMamlakatni ijtimoiy-iqtisodiy rivojlantirish komplekslari, tarmoqlari va sohalari bo‘yicha axborot-tahlil departamentlari ham tugatildi.\nVazirlar Mahkamasi ijro etuvchi tuzilmasiga:\nBosh vazirning birinchi o‘rinbosari — Transport vaziri;\nBosh vazirning o‘rinbosari — Moliya vaziri;\nBosh vazirning investitsiyalar va tashqi iqtisodiy aloqalar masalalari bo‘yicha o‘rinbosari;\nBosh vazirning ijtimoiy rivojlantirish masalalari bo‘yicha o‘rinbosari;\nBosh vazirning o‘rinbosari — O‘zbekiston Xotin-qizlar qo‘mitasi raisi;\nBosh vazirning yoqilg‘i-energetika sohasi va sanoatning bazaviy tarmoqlarini rivojlantirish masalalari bo‘yicha maslahatchisi;\nBosh vazirning agrar va oziq-ovqat sohalarini rivojlantirish masalalari bo‘yicha maslahatchisi lavozimlari kiritildi.\nVazirlar Mahkamasi boshqaruv xodimlarining cheklangan soni 178 nafar bo‘lgan ijro etuvchi tuzilmasi tasdiqlandi.", "category": "Mahalliy", "title": "O‘zbekiston hukumatining yangi tizimi joriy etildi", "date": "01/30/2019", "url": "https://daryo.uz/2019/01/30/o%ca%bbzbekiston-hukumatining-yangi-tizimi-joriy-etildi/"}
{"content": "“O‘zbekkino” Milliy agentligi buyurtmasiga asosan tasvirga olingan “Baron” filmi televideniye orqali serial ko‘rinishida namoyish etilishi rejalashtirilmoqda. Bu haqda film rejissori Rustam Sa’diyev “Darakchi” gazetasiga bergan intervyusida ta’kidlab o‘tdi.\n\n“Film televideniye orqali qachon efirga uzatilishini hozircha aniq ayta olmayman”, — dedi rejissor. Qayd etish joiz, film premyerasi 2016-yil 16-yanvar kuni bo‘lib o‘tgandi.\n“Uni televideniyeda serial ko‘rinishida bermoqchimiz. Ya’ni, 6—7 qismdan iborat “Baron” serialida filmga kiritilmagan sahnalarni ham tomosha qilish mumkin bo‘ladi”, — dedi Rustam Sa’diyev.\nQayd etish joiz, premyeradan bir hafta o‘tar-o‘tmas filmning kontrafakt nusxasi “videoqaroqchilar” tomonidan bozorlarga chiqarib yuborildi. “O‘zbekkino” bayonotiga ko‘ra, mazkur holat yuzasidan Davlat soliq qo‘mitasi va Ichki ishlar vazirligi ish olib bormoqda.", "category": "Madaniyat", "title": "“Baron” filmi televideniye orqali serial ko‘rinishida namoyish etiladi", "date": "01/31/2016", "url": "https://daryo.uz/2016/01/31/baron-filmi-televideniye-orqali-serial-korinishida-namoyish-etiladi/"}
{"content": "Microsoft Kompyuter tarixi muzeyi bilan hamkorlikni yo‘lga qo‘yib, unga MS-DOS va Word for Windows’ning dastlabki versiyalari boshlang‘ich kodlarini taqdim etdi. Endi ular keng ommaga havola etiladi. Bu haqda The Verge nashri xabar berdi.\n\nMS-DOS’ning 1.1 versiyasi 1982-yilga, 2.0 versiyasi 1983-yilga tegishli. Ta’kidlash joiz, uning 1.1 versiyasida butun operatsion tizim 12 kilobaytlik xotiraga sig‘dirilgan.\nWord for Windows esa 1989-yilda chiqarilgan bo‘lib, to‘rt yil ichida matnli protsessorlar bozori daromadlarining yarmidan ko‘pini egallab olishga muvaffaq bo‘lgan.\nUshbu kodlar ishlab chiquvchilar uchun katta imkoniyat, muzeyning o‘zi uchun esa kutilmagan yutuq bo‘ldi.", "category": "Texnologiyalar", "title": "Microsoft kompaniyasi MS-DOS va Word’ning boshlang‘ich kodlarini muzeyga taqdim etdi", "date": "03/26/2014", "url": "https://daryo.uz/2014/03/26/microsoft-kompaniyasi-ms-dos-va-wordning-boshlangich-kodlarini-muzeyga-taqdim-etdi/"}
{"content": "Bortida Serbiya prezidenti Tomislav Nikolich bo‘lgan va Vatikanga uchib ketayotgan samolyot dvigatellaridan birining nosozligi sabab ortga qaytishga majbur bo‘ldi. Bu haqda “TASS” xabar bermoqda.\n\nBir dvigateli nosoz samolyot Nikola Tesla nomidagi poytaxt Belgrad aeroportiga muvaffaqiyatli qo‘ngan.\nXabar berishlaricha, 16-aprel kuni sodir bo‘lgan ushbu hodisa sabab Tomislav Nikolichning Vatikanga tashrifi va Rim papasi Fransisk bilan uchrashuvi bekor qilingan.", "category": "Dunyo", "title": "Serbiya prezidentining Vatikanga uchayotgan samolyoti dvigateli ishlamay qolgani sabab Belgradga qaytdi", "date": "04/17/2015", "url": "https://daryo.uz/2015/04/17/serbiya-prezidentining-vatikanga-uchayotgan-samolyoti-dvigateli-ishlamay-qolgani-sabab-belgradga-qaytdi/"}
{"content": "AQSh prezidenti Barak Obama Twitter’da akkaunt ochdi, deya xabar bermoqda “Exo Moskvi”.\n\nMikroblogning haqiqiyligini Oq uydagilar tasdiqladi. Birinchi xabarida AQSh prezidenti “Olti yil deganda o‘z akkauntimni ochib berishdi”, — deb yozdi. Ushbu post hozirgacha 200 mingdan ortiq marta retvit qilindi.\nHello, Twitter! It's Barack. Really! Six years in, they're finally giving me my own account.\n— President Obama (@POTUS44) May 18, 2015\nObamaning akkaunti @potus deb ataladi — bu uning lavozimi to‘liq nomlanishining qisqartmasidir (President of the United States).\nBir soat ichida Obama 300 mingdan ziyod obunachi yig‘gan bo‘lsa, ayni paytgacha uning folloverlari soni deyarli 1,5 millionga yetdi.", "category": "Dunyo", "title": "Barak Obama Twitter’da akkaunt ochdi", "date": "05/19/2015", "url": "https://daryo.uz/2015/05/19/barak-obama-twitterda-akkaunt-ochdi/"}
{"content": "HBO kanali “Taxtlar o‘yini” seriali oltinchi mavsumining birinchi treylerini namoyish qildi. Bu haqda Meduza xabar beradi.\n\nUnda serial bosh qahramonlari beshinchi mavsumning oxiridagi kabi vaziyatlarda aks ettirilgan.\nTreylerda, shuningdek, Jon Snouning jasadi ko‘rsatiladi, biroq uning tirilish-tirilmasligi hamon noma’lum. Unda yana Grigor Kligan ham paydo bo‘lgan ko‘rinadi.\n\n“Taxtlar o‘yini”ning 6-mavsumi 24-apreldan boshlab namoyish qilinadi.", "category": "Madaniyat", "title": "“Taxtlar o‘yini” seriali oltinchi mavsumining birinchi treyleri chiqdi (video)", "date": "03/09/2016", "url": "https://daryo.uz/2016/03/09/taxtlar-oyini-seriali-oltinchi-mavsumining-birinchi-treyleri-chiqdi-video/"}
{"content": "Joriy yilning 22—23-mart kunlari Rossiya poytaxtida sambo bo‘yicha jahon kubogi bo‘lib o‘tadi. Ushbu musobaqada O‘zbekiston milliy terma jamoasi ham ishtirok etadi. Bu haqda Jismoniy tarbiya va sport vazirligi xabar berdi.\n\nMazkur musobaqada Armaniston, Belarus, Vengriya, Venesuela, Germaniya, Irlandiya, Ispaniya, Italiya, Kipr, Kuba, Kamerun, Qozog‘iston, Koreya, Moldova, Marokash, Niderlandiya, Rossiya, Ukraina, Filippin, Yaponiya kabi jami 21 davlatdan 250 sportchi ishtirok etishi kutilmoqda.\nErkaklar (52, 57, 62, 68, 74, 84, 90, 100 va +100 kg) va ayollar o‘rtasida (48, 52, 56, 56, 60, 64, 68, 72, 80 va +80 kg), shuningdek, jangovar sambo (52 gacha, 57, 62, 68, 74, 84, 90, 100 va +100 kg vazn toifalarida) bo‘yicha o‘tadigan bellashuvlarda bir necha bor jahon va Yevropa chempionligini qo‘lga kiritgan sportchilar ishtirok etadi.\nJahon kubogida Roman Shakirov murabbiyligida quyidagi 9 nafar o‘zbekistonlik sportchi ishtirok etadi.\nErkaklar:\nAyollar:\nJangovar sambo:", "category": "Sport", "title": "O‘zbekistonlik sambochilar Moskvadagi jahon kubogida qatnashadi", "date": "03/14/2019", "url": "https://daryo.uz/2019/03/14/ozbekistonlik-sambochilar-moskvadagi-jahon-kubogida-qatnashadi/"}
{"content": "O‘zbekiston xalq artisti, taniqli aktrisa Yayra Abdullayeva Ikkinchi jahon urushi dahshatlarini o‘z ko‘zi bilan ko‘rgan san’atkorlardan. 86 yoshli aktrisaning xotiralari 9-may — Xotira va qadrlash kuni munosabati bilan “Darakchi” gazetasida e’lon qilindi.\n\n“O‘shanda 14 yoshda edim. Frontga jo‘natish uchun Filarmoniyada 19 ta brigada tuzilgan edi. Ular orasida Tamaraxonim va Gavhar Rahimova rahbarligidagi xotin-qizlar ansambli ham bor edi. Onam Luiza ansamblda ham baletmeystr, ham raqqosa edi. Buvimning qaramog‘ida edim, lekin u kishi shifoxonaga tushib qolgan. Natijada bitta o‘zim qolib ketganman. Shunda xolalarim Tamaraxonim, Gavhar Rahimova: ‘Bir o‘zini qoldirmaylik’, deb meni ham frontga olib ketishgan”, — deydi Yayra Abdullayeva.\n“Urush yillarini eslasam, yuragim orqaga tortib ketadi. Maktabga borish qayoqda deysiz. O‘sha vaqtdagi yoshlarning fikrlashi o‘zgacha edi, yoshiga nisbatan ancha tez ulg‘ayardi. Buning bariga urush dahshatlari sabab. Bolaga bolaligini bolaligida bergin, deb bejizga aytishmaydi. Biz bolalikning shirin damlarini ‘Yurtimiz tinch bo‘lsin, halovatda yashagim kelyapti’, degan o‘y, orzu bilan o‘tkazganmiz”, — deydi taniqli aktrisa.\n“Konsertlarda yarador askarlarni ko‘rish... U manzarani eslashning o‘zi dahshat. Ular: ‘Onajonlar, opa-singillarim, sizlarni yuzingizga boqib, O‘zbekistonni ko‘rgandek bo‘lyapmiz’, deb quvonishardi. Gospitallarda nafaqat konsertlar berganmiz, balki maxsus liboslar kiyib, sog‘liq va tozalikni saqlash ishlarida ham ishtirok etardik. Gospitaldagi bitta vagonda kir yuvish xonasi bo‘lardi. Qonga belangan bintlarni yuvardim, yarador askarlarning tirnoqlarini olardim. Urush nimaligini gospitalga kirganda bilarkan kishi. Ishimizni tugatgach, yana milliy liboslarimizni kiyib, vagonma-vagon yurib, turli tillarda qo‘shiq kuylab, konsert qo‘yardik”, — dedi O‘zbekiston xalq artisti.\n“Shu tobda bir voqea yodimga tushib ketdi. Polshaga borganimizda bir otxonada sahna o‘rnida supacha qurilgan edi. Atrofda chamasi 400 tacha odam sig‘adigan joy bor. Otxona bo‘lgani uchun askarlar yerga somon to‘shab, konsert tomosha qilgan edi. 17 soat tinmay tik oyoqda 3 ming askarga bitta dasturni qayta-qayta qo‘yaverardik, ular galma-gal kelib ketaverishardi. O‘zbekiston xalq artisti Kommuna Ismoilovaning oyog‘i shishib ketgani hamon ko‘z o‘ngimda turadi. Askarlar ketishidan avval: ‘Singillarim, biz g‘alaba bilan qaytamiz’, deyishardi”, — dedi Yayra Abdullayeva.\n“G‘alaba... O‘sha quvonchni til ta’rif etolmaydi. 37-o‘qchi harbiy qismda edik. Dansigga yetganimizda, ‘Sizlar endi boshqa harbiy qism qaramog‘ida bo‘lasizlar’, deb bizni ortga qaytarishgan. Shunda g‘alaba qozonganimizni tushunganmiz. Yodimda, o‘shanda 27 aprel edi. Shu kunga ham 71 yil to‘libdi”, — dedi aktrisa.\n“Televizorda dunyoda bo‘layotgan voqealarni ko‘rib, ilohim osmonimiz musaffo bo‘lsin, deb duo qilaman. Tinchligimizga ko‘z tegmasin! Notinchliklarning bari bilimsizlik, ongsizlikdan, deb bilaman. Shuning uchun imkon, fursat borida ilm olish, til o‘rganish kerak”, — deya qo‘shimcha qildi O‘zbekiston xalq artisti Yayra Abdullayeva.\nMa’lumot uchun, Yayra Abdullayeva 1930-yili Toshkentda tug‘ilgan. 1950-yildan hozirgi O‘zbek Milliy akademik drama teatrida ish boshlagan. 1964-yili O‘zbekiston xalq artisti unvoni bilan taqdirlangan. 1998-yili “Do‘stlik” ordeni bilan mukofotlangan.", "category": "Madaniyat", "title": "O‘zbekiston xalq artisti Yayra Abdullayeva: 14 yoshimda frontga jo‘natishgan, eslasam, dahshatga tushaman", "date": "05/09/2016", "url": "https://daryo.uz/2016/05/09/ozbekiston-xalq-artisti-yayra-abdullayeva-14-yoshimda-frontga-jonatishgan-eslasam-dahshatga-tushaman/"}
{"content": "Davlat soliq xizmati organlari soliq va boshqa majburiy to‘lovlar bo‘yicha qarzdorlikni undirish imkoniyati bo‘lmaganligi sababli ijro hujjatlari qaytarilgan kundan boshlab 30 kundan kechiktirmasdan qarzdorni bankrot deb topish to‘g‘risidagi ariza bilan sudga murojaat qiladi. Bu Prezidentning “Bankrotlik taomillarini yanada soddalashtirish va sud boshqaruvchilari faoliyatini tubdan takomillashtirish chora-tadbirlari to‘g‘risida”gi qarorida ko‘zda tutilgan.\n\nQarorga muvofiq, bankrotlik to‘g‘risidagi ish bankrotlik alomatlari mavjud bo‘lgan taqdirda, agar qarzdor yuridik shaxsga nisbatan jami talablar summasi eng kam ish haqi miqdorining kamida uch yuz karrasini tashkil etadigan bo‘lsa, qarzdor yakka tartibdagi tadbirkor yoki yakka tartibdagi tadbirkor maqomini yo‘qotgan jismoniy shaxsga nisbatan esa eng kam ish haqi miqdorining kamida yigirma karrasini tashkil etadigan bo‘lsa, sud tomonidan qo‘zg‘atilishi mumkin;\ntugatishga doir ish yuritish muddati to‘qqiz oydan oshmasligi lozim, alohida hollarda ushbu muddat bankrotlik to‘g‘risidagi ishda ishtirok etayotgan shaxslarning iltimosnomasiga asosan sud qarori bilan uch oydan oshmagan muddatga uzaytirilishi mumkin;\nbenefitsiar va affillangan shaxslarning birgalikdagi xatti-harakatlari oqibatida soxta bankrotlik, bankrotlikni yashirish yoki qasddan bankrotlikka olib kelish alomatlari aniqlanganligi to‘g‘risida sudning qonuniy kuchga kirgan hukmi mazkur shaxslarni qonun hujjatlarida belgilangan tartibda subsidiar javobgarlikka tortish uchun asos hisoblanadi;\nbankrotlik taomillari qo‘llanilgan qarzdorlarning mol-mulki sud boshqaruvchilari tomonidan      “E-IJRO AUKSION” yagona elektron savdo maydonchasida elektron onlayn-auksion orqali sotiladi.\n2019-yil 1-maydan:\na) davlat soliq xizmati organlarining arizalari bo‘yicha qo‘zg‘atilgan bankrotlikning soddalashtirilgan taomillarini o‘tkazishda sud boshqaruvchilarini davlat soliq xizmati organlari xodimlari orasidan tayinlash amaliyoti bekor qilinadi;\nb) shunday tartib joriy qilinadiki, unga muvofiq davlat soliq xizmati organlarining arizalari bo‘yicha qo‘zg‘atilgan bankrotlikning soddalashtirilgan taomillarini o‘tkazishda:\nto‘rtinchi toifali sud boshqaruvchisi attestatiga ega bo‘lgan va O‘zbekiston sud boshqaruvchilari assotsiatsiyasi a’zolari hisoblangan shaxslar sud boshqaruvchisi etib tayinlanadi;\nqarzdor turgan joydagi tuman (shahar) soliq inspeksiyasining qaroriga asosan, har bir yakunlangan tugatishga doir ish bo‘yicha davlat budjeti mablag‘lari hisobidan sud boshqaruvchilariga eng kam ish haqining yigirma baravari miqdorida haq to‘lanadi;\nsoliqlar va boshqa majburiy to‘lovlar bo‘yicha qarzdorlikni uzishda to‘langan qarz summasining 5 foizi miqdorida sud boshqaruvchilariga qo‘shimcha haq to‘lanadi;\nv) sud boshqaruvchilarining faoliyati “fuqarolik va iqtisodiy sud ishlarini yuritish” ixtisoslashuvi bo‘yicha litsenziyaga ega bo‘lgan va sud boshqaruvchisi attestatini olgan advokatlar tomonidan ham amalga oshirilishi mumkin.", "category": "Mahalliy", "title": "O‘zbekistonda bankrotlik taomillari yanada soddalashtiriladi", "date": "02/02/2019", "url": "https://daryo.uz/2019/02/02/o%ca%bbzbekistonda-bankrotlik-taomillari-yanada-soddalashtiriladi/"}
{"content": "O‘zbekiston va Gruziya to‘g‘ridan-to‘g‘ri aviaaloqani yo‘lga qo‘yishi rejalashtirilmoqda. Bu haqda Gruziya parlamenti raisi Irakliy Koxabidze Toshkentga amalga oshirgan tashrifi yakunlariga ko‘ra ma’lum qildi, deb xabar beradi 1News.\n\nUning so‘zlariga qaraganda, tashrif doirasida hamkorlikning konkret masalalari ko‘rib chiqilgan.\n“Gap parlamentlararo hamkorlik, shuningdek, iqtisodiy aloqalar haqida ketdi, jiddiy istiqbollar belgilandi”, — qo‘shimcha qildi I. Koxabidze.\nTashrif yakunlariga ko‘ra parlamentlararo hamkorlik yuzasidan memorandum imzolandi.", "category": "Mahalliy", "title": "O‘zbekiston va Gruziya to‘g‘ridan-to‘g‘ri aviaaloqani yo‘lga qo‘yadi", "date": "01/25/2018", "url": "https://daryo.uz/2018/01/25/ozbekiston-va-gruziya-togridan-togri-aviaaloqani-yolga-qoyadi/"}
{"content": "Futbol bo‘yicha Angliya Premyer-Ligasida 2-davra bellashuvlari rasman start oldi va bu o‘ziga xos Boxing Day’ga to‘g‘ri keldi.\n\n\nChempionlik uchun kurash olib borayotgan “Liverpul” futbolchilari APLning eng shimoliy klubi hisoblangan “Sanderlend” maydoniga tashrif buyurib, 2 ochko yo‘qotdi. Bellashuvda Yurgen Klopp shogirdlari ikki bor hisobda oldinga chiqib olgan bo‘lsa-da, har ikki safar ham Jermeyn Defo penaltini aniq amalga oshirib, muvozanatni tiklashga muvaffaq bo‘ldi.\n\nMa’lumot uchun, tomonlarning “Enfild”da bo‘lib o‘tgan o‘yinida mezbonlar 2:0 hisobida zafar quchishga muvaffaq bo‘lgandi.\nBir tur avval “Liverpul”dan mag‘lub bo‘lgan “Manchester Siti” bu safar o‘z maydonida qiyin g‘alabaga erishdi. “Byornli”ga qarshi safar o‘yinida bo‘lgani kabi, bu safar ham 2:1 hisobi qayd etildi.\n\nO‘yinning uchdan bir qismi ortda qolgan bir vaqtda “Siti” maydonda bir kishi kam bo‘lib qolgandi. Shunga qaramay, Xosep Gvardiola shogirdlari o‘z irodasini namoyish qila oldi va turnir jadvalida 3-o‘ringa ko‘tarildi.\nKunning markaziy o‘yini Liverpul shahrida o‘tib, unda “Everton” futbolchilari “Sautgempton” darvozasiga javobsiz 3 ta gol urishga muvaffaq bo‘ldi. Tomonlarning “Sautgempton” maydonida kechgan to‘qnashuvi mezbonlarning 1:0 hisobidagi g‘alabasi bilan yakuniga yetgandi.\n\nAngliya Premyer-Ligasi\n 20-tur bellashuvlari\n 2-yanvar, dushanba\nGollar: Robert Snodgrass, 21 (0:1). Kris Brant, 49 (1:1). Garet Makoli, 62 (2:1). Jeyms Morrison, 73 (3:1).\nGollar: Gael Klishi, 58 (1:0). Serxio Aguero, 62 (2:0). Benjamin Mi, 70 (2:1).\nChetlatish: Fernandinyo, 32 (M).\nGollar: Daniel Starrij, 19 (0:1). Jermeyn Defo, 25-pen (1:1). Sadio Mane, 72 (1:2). Jermeyn Defo, 84-pen (2:2).\nGollar: Enner Valensiya, 73 (1:0). Leyton Beyns, 80-pen (2:0). Romelu Lukaku, 89 (3:0).\n“Vest Hem” — “Manchester Yunayted”\n3-yanvar, seshanba\n“Bornmut” — “Arsenal”\n“Kristal Pelas” — “Suonsi”\n“Stok Siti” — “Uotford”\n“Tottenhem” — “Chelsi”\n", "category": "Sport", "title": "Boxing Day. Defoning 2 ta goli sabab “Liverpul” ochko yo‘qotdi, “Siti” esa bir kishi kam o‘ynab, zafar quchdi", "date": "01/02/2017", "url": "https://daryo.uz/2017/01/02/boxing-day-defoning-2-ta-goli-sabab-liverpul-ochko-yoqotdi-siti-esa-bir-kishi-kam-oynab-zafar-quchdi/"}
{"content": "Janubiy Koreyada yangi turdagi COVID-2019 koronavirusi bilan kasallangan yana 594 ta yangi holat qayd etildi. Shunday qilib mamlakatda virusni yuqtirib olganlarning umumiy soni 2931 kishiga yetdi, yana 3 kishi vafot etdi. Bu haqda Koreya kasalliklar profilaktikasi va nazorati markaziga tayanib, “RIA Novosti” xabar berdi.\n\nAvvalroq Janubiy Koreyada epidemiologiya xavfi to‘rtinchi — “qizil” darajaga ko‘tarilgani, koronavirus tarqalish xavfi yuzasidan mamlakatda safarbarlik e’lon qilingani haqida xabar berilgandi.\nMa’lumotlarga ko‘ra, virusni yuqtirib olganlarning 476 nafari Tegu shahri, yana 60 nafari Kyonsan-Pukto provinsiyasiga, qolganlari mamlakatning turli hududlarida to‘g‘ri kelmoqda.\nKoronavirus oqibatida vafot etganlar soni 16 kishini, davolanishga muvaffaq bo‘lganlar 27 kishini tashkil etmoqda. Shuningdek, 29 154 kishining tahlil natijalari kutilmoqda. Harbiy xizmatchilar orasidan 27 nafarida ham koronavirus aniqlangan.\nQayd etilishicha, Janubiy Koreya hukumati Tegu shahrida virus tarqalishining markaziga aylangan diniy tashkilotdagi yana 250 mingdan ortiq kishini koronavirusga tekshirishni boshlagani sababli yaqin kunlarda mamlakatdagi kasallanish holatlari ortishi kutilmoqda.\nEslatib o‘tamiz, Tegu shahrida virus bilan kasallangan 61 yoshli ayol Sinchxonji diniy tashkilotiga kelib, o‘zi bilmagan holda minglab odamlarga uni yuqtirgan edi. Shu sababli Janubiy Koreyani jahondagi uchinchi eng yirik koronavirus o‘chog‘iga aylantirgan ushbu tashkilotni yopish talab etilgan.\nAyni paytda Tegu va Kyonsan-Pukto provinsiyasi maxsus epidemiologik nazorat hududlari deb e’lon qilingan.", "category": "Dunyo", "title": "Janubiy Koreyada koronavirus bilan kasallanganlar soni 2931 kishiga yetdi", "date": "02/29/2020", "url": "https://daryo.uz/2020/02/29/janubiy-koreyada-koronavirus-bilan-kasallanganlar-soni-2931-kishiga-yetdi/"}
{"content": "Karib orollariga “Mettyu” dovulining yopirilishi oqibatida 11 kishi halok bo‘ldi. Bu haqda Associated Press agentligiga tayanib, “RBK” xabar bermoqda.\n\nAvvalroq Gaiti va Dominikana Respublikasida 9 kishi halok bo‘lgani haqida xabar qilingandi. Kolumbiya hamda Sent-Vinsent va Grenadinda tabiiy ofat oqibatida 1 nafardan kishi hayotdan ko‘z yumdi.\nXabarda qayd etilishicha, Gaiti orollarida 10 ming kishi shifoxona va boshpanalarda bo‘lib turibdi.\nSinoptiklarning ma’lum qilishicha, 6-oktabr kuni “Mettyu” dovuli AQShning Florida shtatiga yetib borishi mumkin. Tabiiy ofatning shtat sohillariga yaqinlashayotgani sababli po‘rtana xavfi e’lon qilindi.\nIlgariroq AQSh prezidenti Barak Obama Florida shtati tomon yaqinlashayotgan dovul tufayli u yerga safarini bekor qilgani haqida xabar berilgandi.\nOq uy bosh kotibi Josh Ernestning aniqlik kiritishicha, Obamaning Florida shtatida belgilangan tadbirlari keyinroq bo‘lib o‘tadi.", "category": "Dunyo", "title": "Karib orollarida “Mettyu” dovuli oqibatida 11 kishi halok bo‘ldi", "date": "10/05/2016", "url": "https://daryo.uz/2016/10/05/karib-orollarida-mettyu-dovuli-oqibatida-11-kishi-halok-boldi/"}
{"content": "OwnFone kompaniyasi tomonidan 4-9 yoshli bolalar uchun bolalarbop ko‘rinishdagi telefonlar ishlab chiqarilishini hammayam bilmasa kerak.\n\nUshbu telefon apparatining kattaligi plastik kartochkalari kabi bo‘lib, uning og‘irligi bor-yog‘i 40 gramm. Unda faqatgina telefon qilish va qo‘ng‘iroqlarni qabul qilish mumkin. Shuningdek, telefonning ekrani ham yo‘q va ekran o‘rniga 12 tagacha bolaning ota-onasi, yaqin do‘stlari hamda tez yordam xizmati raqamlarini saqlab qo‘yish imkoniyati mavjud. Bu degani bolaning telefonida faqatgina ota-onasi (!) saqlab qo‘ygan maksimum 12 kishining raqami bo‘ladi, xolos. Ushbu raqamlarni faqatgina bolaning ota-ona saqlab qo‘yishi mumkin.\n\n“1stFone” deb nomlangan ushbu telefon apparati ishlab chiqaruvchilarining ta’kidlashicha, undagi turli xizmatlar (SMS, MMS, internet)ning yo‘qligi bolani turli “axborot xurujlari”dan himoya qilish uchun qulay.\nShuningdek, telefonning yuqori qismida gadjet ovozini ko‘tarish va pasaytirish tugmasi hamda qo‘ng‘iroqlarga javob berish tugmasi mavjud, xolos.\n\nDarvoqe, ushbu telefon apparatini hozirning o‘zidayoq, OwnFone kompaniyasining  rasmiy web-sahifasi orqali o‘z hohishingiz va didingizga qarab bor-yo‘g‘i 55 funt-sterlingga buyurtma qilishingiz va uni bolangizga sovg‘a qilishingiz mumkin.", "category": "Texnologiyalar", "title": "Bolangizni “axborot xurujlari”dan himoya qiluvchi telefon", "date": "05/10/2013", "url": "https://daryo.uz/2013/05/10/bolangizni-axborot-xurujlaridan-himoya-qiluvchi-telefon/"}
{"content": "Turkmaniston poytaxti Ashxobod shahrida 26-sentabr kuni “O‘zbek kinosi kunlari”ning ochilish marosimi bo‘lib o‘tdi. Tadbir 28-sentabrga qadar davom etadi, deb xabar bermoqda MyDay.\n\nKino kunlari mobaynida o‘zbekistonlik ijodkorlar tomonidan so‘nggi to‘rt yilda suratga olingan eng sara sakkizta badiiy film namoyish etilishi ko‘zda tutilgan.\nUlar qatorida “Xazonrezgi”, “Zarb”, “Parizod”, “Sehrli qalpoqcha” va boshqa o‘zbek filmlari taqdim etiladi.\nTadbirda rejissorlar Sarvar Karimov, Bahodir Odilov, aktrisa Shahzoda Matchonovadan iborat O‘zbekiston delegatsiyasi ham qatnashmoqda.\nTadbir O‘zbekiston va Turkmaniston hukumatlari o‘rtasida 2014—2016-yillarga mo‘ljallangan madaniy-gumanitar sohadagi hamkorlik dasturiga asosan tashkil etilgan.", "category": "Madaniyat", "title": "Turkmanistonda “O‘zbek kinosi kunlari” bo‘lib o‘tmoqda", "date": "09/27/2016", "url": "https://daryo.uz/2016/09/27/turkmanistonda-ozbek-kinosi-kunlari-bolib-otmoqda/"}
{"content": "Piter Jeksonning “Hobbit: Kutilmagan sayohat” nomli filmi jahon prokatida bir milliard dollar ishlab topdi. Bu haqda The Hollywood Reporter’ga tayanib kun.uz xabar bermoqda.\n\nYozuvchi Jon Tolkiyenning romani asosida suratga olingan film AQShda 300 million, jahonning boshqa mamlakatlarida esa jami 700 million dollar ishlab topdi. Bu natija film jahon prokatiga chiqqaniga uch oy bo‘lmasidan qayd etildi. Natijada “Hobbit” jahon kinematografiyasi tarixida bir milliard dollar to‘plashga muvaffaq bo‘lgan o‘n beshinchi kinoasar bo‘ldi.\n“Hobbit: Smaug ovloqi” nomli “Hobbit”ning navbatdagi qismi 2013-yilning 13-dekabr kuni ekranlarga chiqadi. “Hobbit: U yerga va ortga” nomli so‘nggi qism esa 2014-yilning 17-dekabr kuni prokatga chiqarilishi rejalashtirilgan.", "category": "Madaniyat", "title": "“Hobbit” milliard dollar ishladi", "date": "03/07/2013", "url": "https://daryo.uz/2013/03/07/hobbit-milliard-dollar-ishladi/"}
{"content": "Fransiyaning “PSJ” futbol klubi bilan amaldagi shartnomasi 2016-yilning iyun oyida yakuniga yetadigan shvetsiyalik hujumchi Zlatan Ibragimovichga bir qator klublar qiziqish bildirmoqda. Bu haqda, Footmercato’ga asoslanib, “Chempionat.com” xabar bermoqda.\n\nFutbolchiga da’vogarlik qilayotganlar orasida “Manchester Yunayted”, “Chelsi”, “Milan” va MLS’ning bir qator jamoalari bor.\nXususan, 34 yoshli hujumchi faoliyatini Londonning “Chelsi” klubida davom ettiradigan bo‘lsa, ikki mavsum davomida yiliga 12,5 million yevrodan maosh oladi.\nAgar Joze Mourinyo “Manchester Yunayted” bosh murabbiy etib tayinlansa, u holda Ibragimovich “qizil iblislar” variantini afzal bilishi mumkin.\nFutbolchining rafiqasi esa “Milan”ga qaytishini xohlamoqda — futbolchi 2010—2012-yilgi mavsumlarda Italiyaning aynan shu jamoasi sharafini himoya qilgan.\nMa’lumot uchun, Ibragimovich joriy mavsum Fransiya chempionatida hozirgacha 24 uchrashuvda maydonga tushib, 27 ta gol urdi.", "category": "Sport", "title": "OAV: “Chelsi” Zlatan Ibragimovichga umumiy qiymati 25 mln yevroga teng ikki yillik shartnoma taklif qildi", "date": "03/16/2016", "url": "https://daryo.uz/2016/03/16/oav-chelsi-zlatan-ibragimovichga-umumiy-qiymati-25-mln-yevroga-teng-ikki-yillik-shartnoma-taklif-qildi/"}
{"content": "UFC’ning yarim o‘rta vazndagi jangchisi Xorxe Masvidal liganing yengil vazndagi chempioni Habib Nurmagomedov bilan jang qilishga tayyorligini bildirdi.\n\n“Yengil vaznga tushish organizmim uchun og‘ir bo‘ladi. Jangdan oldingi kechada holatim kutilganidek yaxshi bo‘lmaydi. Yarim o‘rta vaznda esa hammasi risoladagidek. Yengil vaznda jang qilgan vaqtlarimda kaminaga munosib raqib berilmagan. Yarim o‘rta vaznga ko‘tarilganimdan keyinoq top-5 dagi jangchilar bilan oktagonga chiqish imkoniyati berilgan. Yaxshigina mablag‘ evaziga yengil vaznga qaytishga ham, Habib bilan jang qilishga ham tayyorman”, — deydi Masvidal.\nMavzuga doir: UFC tasdiqladi: Habib Nurmagomedov va Toni Fergyuson o‘rtasidagi jang qoldirilmaydi\nYana ko‘proq UFC yangiliklarini, janglar videosini Telegram’dagi UFCBOXUZ kanalida kuzatib boring!", "category": "Sport", "title": "“Yaxshigina pul uchun Habib Nurmagomedov bilan jang qilishga tayyorman” — Xorxe Masvidal", "date": "03/22/2020", "url": "https://daryo.uz/2020/03/22/yaxshigina-pul-uchun-habib-nurmagomedov-bilan-jang-qilishga-tayyorman-xorxe-masvidal/"}
{"content": "Turkmanistonning Lebap viloyati hamda Ashxobod shahridagi maktablarda davlat idoralari xodimlari va ta’lim muassasalari rahbarlari tomonidan ayrim turkman qizlarining odob-axloqi muhokama qilingan. Lebapda suhbat asosan katta sinf o‘quvchilari bilan o‘tkazilgan. Ashxobodda ota-onalar maktablarga chaqirilib ular bilan majlis qilinmoqda.\n\nSuhbatlarda asosan o‘smirlarning sigaret chekishi, spirtli ichimliklar ichishi va katta sinf o‘quvchi qizlariga erta homiladorlikdan saqlanish yuzasidan ma’lumotlar berilmoqda.\nTurkmen news saytining xabariga ko‘ra, bu kabi ma’naviyat tadbirlari mamlakatning boshqa viloyatlaridagi maktablarda ham o‘tkazilmoqda. Odatda Turkmanistonda bu kabi tadbirlarning amalga oshirilishiga nimadir sabab bo‘ladi.\n“Bu safar ushbu tadbirlarning o‘tkazilishiga ijtimoiy tarmoq va messenjerlarda tarqalgan qisqa videorolik sabab bo‘ldi. Unda maktab formasida bo‘lgan bir qiz dugonasi bilan 50 Cent’ning qo‘shiqlaridan biriga raqs tushgan”, — deb yozgan nashr.\nMavzuga doir:Turkmanistonda davlat do‘konlarida sotuvchilarning bolalarga mahsulot sotishi taqiqlandi\nTurkmen news’ga ko‘ra, ushbu rolikni hukumat a’zolari ko‘rganidan keyin, huquq tartibot organlari xodimlari bir nechta maktabda o‘quvchilarning mobil telefonlarini yig‘ib olib ularda axloqiy buzuqlikni targ‘ib qiluvchi foto va videomateriallarning bor yoki yo‘qligini tekshirgan.\nEslatib o‘tamiz, bir yil avval Samarqandda ikki qiz ko‘chada “behayolarcha o‘ynagani”, keyin ulardan biri Nexia kapoti ustida yotib olgani tasvirlangan video tarqalgandi. Samarqand viloyati IIB o‘ynagan, ularni tasvirga tushirganlarga nisbatan mayda bezorilik bo‘yicha ma’muriy bayonnoma rasmiylashtirgandi.", "category": "Dunyo", "title": "Ijtimoiy tarmoqlarda tarqalgan video sabab Turkmaniston maktablarida o‘quvchi qizlarga odob-axloq darslari o‘tilmoqda", "date": "10/16/2019", "url": "https://daryo.uz/2019/10/16/ijtimoiy-tarmoqlarda-tarqalgan-video-sabab-turkmaniston-maktablarida-oquvchi-qizlarga-odob-axloq-darslari-otilmoqda-video/"}
{"content": "Xonanda Masrur Usmonovning yangi qo‘shig‘i muxlislar e’tiboriga havola qilindi. “Popcorn.uz”ning xabar berishicha, 31-martda “O‘zbegim Taronasi” radiosining “Premyera” loyihasida xonandaning “Birinchi muhabbatim” taronasi ilk marta yangradi.\n\nQo‘shiqning matn va musiqa muallifi Masrur Usmonovning o‘zi. Xonandaning aytishicha, bu tarona shaxsan o‘zining muallifligi ostida tayyorlangan beshinchi ijod namunasi ekan. Aranjirovka esa Rahmatjon Normurodov tomonidan tayyorlangan.\n\n\nMasrur Usmonov yana bir yangilikni ham ma’lum qildi. Mazkur taronaga videoklip suratga olish ishlari yakunlangan. Masrur Usmonovning aytishicha, yangi video “Yodingdami?” videoklipining mantiqiy davomi sifatida tayyorlangan.\n\n\n\n\nDurdona To‘laganova g‘oyasi asosida Jonrid Sagdiyev suratga olgan bu videoklipda ham mashhur aktyor O‘lmas Alixo‘jayev ishtirok etdi. Videoklip milliy ruhda tayyorlanib, unda o‘zbek xalqining milliy turmush tarzi ifodalangan.", "category": "Madaniyat", "title": "Masrur Usmonov muxlislariga “Birinchi muhabbatim” taronasi va videoklipini taqdim etdi (foto)", "date": "04/01/2014", "url": "https://daryo.uz/2014/04/01/masrur-usmonov-muxlislariga-birinchi-muhabbatim-taronasi-va-videoklipini-taqdim-etdi-foto/"}
{"content": "KXDR yetakchisi Kim Chen In balandroq ko‘rinish uchun maxsus oyoq kiyim kiyadi. Bu haqda Janubiy Koreyaning “Choson ilbo” nashriga tayanib, “RIA Novosti” xabar berdi.\n\nNashr jurnalistlari Koreya sammitida olingan suratlar bilan ekspertlarga murojaat qilgan. Ekspertlar Shimoliy Koreya yetakchisining tashqi ko‘rinishini tahlil qilgan. Kim Chen In va Janubiy Koreya prezidentining bo‘ylarini taqqoslab, ekspertlar KXDR yetakchisining bo‘yi hamkasbidan ko‘ra 2—3 santimetrga pastroqligini ta’kidlagan.\nBunda ekspertlar Kim Chen Inning oyoq kiyimi noodatiy shaklda ekanligiga e’tibor qaratdi va balandroq ko‘rinish uchun maxsus oyoq kiyim kiyganini taxmin qildi.", "category": "Dunyo", "title": "Janubiy Koreya matbuoti Kim Chen Inning oyoq kiyimi sirini ochdi", "date": "05/04/2018", "url": "https://daryo.uz/2018/05/04/janubiy-koreya-matbuoti-kim-chen-inning-oyoq-kiyimi-sirini-ochdi/"}
{"content": "2014-yilning 3 – 8-iyun kunlari Yevropa Ittifoqining O‘zbekistondagi delegatsiyasi Toshkent, Samarqand va Buxoroda II Yevropa kinofestivalini o‘tkazadi. Bu haqda 12news.uz xabar berdi.\n\nKinofestivalda Yevroittifoqning 11 davlatiga tegishli 13 ta film namoyish etiladi. Ular orasidan Sloveniyaning ajoyib ekshn-komediyasi, ispaniyalik kinoijodkorlarning oq-qora ovozsiz art-xausi, Latviyaning qisqa metrajli multfilmlari hamda muhabbat qissalaridan so‘zlovchi Polsha filmlari o‘rin olgan. Barcha namoyishlarga kirish bepul.", "category": "Madaniyat", "title": "Toshkent, Samarqand va Buxoroda II Yevropa kinofestivali o‘tkaziladi", "date": "05/23/2014", "url": "https://daryo.uz/2014/05/23/toshkent-samarqand-va-buxoroda-ii-yevropa-kinofestivali-otkaziladi/"}
{"content": "Yaponiyani taslim qilib, JCh—2018 chiptasiga ega chiqqan va guruhda Avstraliyani qoldirib ketgan Saudiya Arabistoni o‘rtoqlik o‘yinida Yamaykani mag‘lub etdi — 5:2.\n\nYamayka KONKAKAF mintaqasi saralashini muvaffaqiyatsiz yakunlagandi. Bu mintaqada hozircha Meksika va Kosta-Rika termalari Rossiya—2018 ga yo‘l oldi. Uchinchi yo‘llanma uchun AQSh, Gonduras va Panama o‘zaro kurash olib bormoqda. To‘rtinchi pog‘ona egasi Avstraliya — Suriya o‘yini g‘olibiga qarshi maydonga tushadi.\nSaudiya termasi Yamaykaga qarshi to‘rtinchi bor o‘ynadi. Avvalgi uch bellashuv ham o‘rtoqlik maqomida bo‘lgan. 1998-yil ular 0:0 hisobiga imzo chekkan bo‘lsa, 1999-yilning 13-iyul kuni Yamayka 2:1 hisobida ustun kelgan. Ikki kundan so‘ng o‘tgan takroriy o‘yinda saudiyalik futbolchilar raqib postiga javobsiz 4 ta gol urgan.\nXalqaro o‘rtoqlik o‘yini\n 7-oktabr, shanba\nGollar: Salim Al-Davsariy, 23 (1:0). Jamel Xardvare, 35 (1:1). Muhammad As-Sahlaviy, 38 (2:1). Salmon Al-Faraj, 45-pen (3:1). Muhammad Al-Burayk, 48 (4:1). Marvin Morgan, 68 (4:2). Abdulla Al-Dossariy, 90 (5:2).", "category": "Sport", "title": "Saudiya JChga bejiz chiqmagandi. Ular Yamayka darvozasiga 5 ta gol urdi", "date": "10/08/2017", "url": "https://daryo.uz/2017/10/08/saudiya-jchga-bejiz-chiqmagandi-ular-yamayka-darvozasiga-5-ta-gol-urdi/"}
{"content": "Yengil avtomobil boshqaruvidagi noma’lum erkak Polsha poytaxti Varshavada prezident saroyi darvozasini buzishga urinib ko‘rdi. Bu haqda “Gazeta.ru” xabar berdi.\n\nXabar berilishicha, 36 yoshli erkak qo‘lga olingan. Erkak uni to‘xtatishga harakat qilgan politsiyachining ustiga mashinani haydagan. Jabrlangan politsiyachi kasalxonaga yotqizilgan.", "category": "Dunyo", "title": "Noma’lum kishi Polsha prezidenti qarorgohining darvozasini buzishga urindi", "date": "01/23/2019", "url": "https://daryo.uz/2019/01/23/nomalum-kishi-polsha-prezidenti-qarorgohining-darvozasini-buzishga-urindi/"}
{"content": "Afg‘oniston prezidentining Markaziy Osiyo bo‘yicha maxsus vakili Shokir Kargar boshchiligidagi Afg‘oniston delegatsiyasi o‘tgan hafta tashrif bilan O‘zbekistonda bo‘ldi. Review.uz’ning xabar berishicha, Kargar O‘zbekiston iqtisodiyot vaziri Galina Saidova bilan ikkitomonlama bitim imzolagan.\n\nO‘zbekiston va Afg‘oniston hukumatlari energetika, transport, savdo va tranzit sohalaridagi hamkorlikni yanada mustahkamlashga doir bitim imzolagan. Hujjat ikki mamlakat aviakompaniyalari Toshkent va Kobul o‘rtasida bevosita aviaqatnovlarni yo‘lga qo‘yishi haqida hukumatlararo axborot tayyorlanishini ko‘zda tutadi.\nAfg‘oniston Tashqi ishlar vazirligi matbuot kotibi Shokib Mustagniyning ma’lum qilishicha, bitimning imzolanishi ikki mamlakat o‘rtasidagi savdo va tranzitning rivojiga xalal berayotgan to‘siqlarni bartaraf etadi. Xususan, O‘zbekiston temiryo‘l infrazutilmasini qurish bo‘yicha loyihalarni amalga oshirishda Afg‘onistonga yordam beradi.\nBitimlarga ko‘ra, O‘zbekiston tomoni “Hayraton – Hirot” temiryo‘lini qurish hamda Mozori-Sharif va Hirot shaharlarini bog‘lovchi halqa yo‘lini qurish uchun geologiya-razvedka ishlarini olib borish ishlarida ham Afg‘onistonga ko‘mak beradi.\nBundan tashqari, Afg‘oniston poytaxtida ham, O‘zbekiston poytaxtida ham ikki mamlakatning birgalikdagi sanoat yarmarkalari tashkil etiladi.", "category": "Mahalliy", "title": "O‘zbekiston va Afg‘oniston energetika, transport, savdo va tranzit sohalari bo‘yicha bitim imzoladi", "date": "05/06/2015", "url": "https://daryo.uz/2015/05/06/ozbekiston-va-afgoniston-energetika-transport-savdo-va-tranzit-sohalari-boyicha-bitim-imzoladi/"}
{"content": "AQShning Forbes jurnali 2014-yilda kinostudiyalarga eng ko‘p foyda keltirgan Gollivud aktyorlari reytingi e’lon qildi, deb xabar bermoqda “Korrespondent.net”.\n\nUnga ko‘ra, “Ochlik o‘yinlari” va “X odamlar” filmlarining bosh qahramoni Jennifer Lourens birinchi o‘ringa loyiq topildi. Tugayotgan yilda uning ishtirokidagi filmlar 1,4 milliard dollar yig‘gan.\nUndan keyingi o‘rinlarda 1,2 milliard dollar bilan “Galaktika soqchilari” va “Lego. Muvi” qahramoni Kris Pratt va 1,18 milliard dollar bilan “Ilk yengilmas” va “Lyusi” yetakchisi Skarlett Yoxansson bormoqda.\nShuningdek, o‘nlikdan Mark Uolberg (1 milliard dollar), Kris Evans (801 milion dollar), Emma Stoun (764 million dollar), Anjelina Joli (758 million dollar), Jeyms MakEvoy (747 million dollar), Maykl Fassbender (746 million dollar) va Xyu Jekman (746 million dollar) o‘rin olgan.", "category": "Madaniyat", "title": "Forbes Gollivudning 2014-yilda eng ko‘p foyda keltirgan aktyorlari reytingini e’lon qildi", "date": "12/30/2014", "url": "https://daryo.uz/2014/12/30/forbes-gollivudning-2014-yilda-eng-kop-foyda-keltirgan-aktyorlari-reytingini-elon-qildi/"}
{"content": "Microsoft kompaniyasi o‘tgan uch oy davomida erishgan yutuqlarini e’lon qildi. Bu haqda Phonearena.com sayti ma’lumotiga asoslanib “Parol” nashri xabar berdi.\n\nMicrosoft kompaniyasi o‘tgan uch oy davomida 23,38 milliard va 12 oy davomida 86,8 milliard dollar daromad ko‘rgan. Shuningdek, kompaniyaning ko‘rgan foydasi o‘tgan uch oyda  6,5 milliard va 12 oyda 27,8 milliard dollarni tashkil etgan.\nMicrosoft o‘zi egalik qilayotgan Nokia qurilmalari va xizmatlaridan oxirgi uch oyda 2 milliard dollar daromad va taxminan 690 million dollar zarar ko‘rgan.\n20-may kuni taqdim etilgan Surface Pro 3 plansheti esa 409 million dollar daromad keltirgan.\nShuningdek, kompaniya o‘tgan uch oy davomida 5,8 million dona Lumia smartfonlari va 30,3 million dona Lumia bo‘lmagan Nokia qurilmalarini sotgan.", "category": "Texnologiyalar", "title": "Microsoft kompaniyasi o‘tgan uch oy davomida 23 milliard dollar daromad ko‘rdi", "date": "07/26/2014", "url": "https://daryo.uz/2014/07/26/microsoft-kompaniyasi-otgan-uch-oy-davomida-23-milliard-dollar-daromad-kordi/"}
{"content": "Butan qirolligi Tibet va Hindiston orasida joylashgan bo‘lib, 1972-yilda hukumat tepasiga qirol Jigme Singe Vangchuk kelganidan so‘nggina butun dunyoga o‘z eshiklarini ocha boshladi. Qirol Jigme tomonidan amalga oshirilgan islohotlardan keyin cheklangan miqdorda bo‘lsada xorij jurnalistlari va turistlari mamlakatga kirishiga ruxsat berildi. O‘shandan buyon Butan ko‘plab sayyohlarning orzusidagi mamlakati hisoblanadi. Ushbu davlat deyarli tadqiq etilmagan, mahalliy hukumat esa tarixiy an’analarni saqlab qolishga harakat qilmoqda. Bu yerdagilar urush, ochlik, jinoyatchilik nima ekanligini bilmaydi. TravelAsk Butanning ertaknamo go‘zalligi tasvirlangan video bilan bo‘lishdi.\n", "category": "Dunyo", "title": "Video: Urush, jinoyatchilik va qashshoqlik nimaligini bilmaydigan davlat — ertaknamo Butan", "date": "01/03/2018", "url": "https://daryo.uz/2018/01/03/video-urush-jinoyatchilik-va-qashshoqlik-nimaligini-bilmaydigan-davlat-ertaknamo-butan/"}
{"content": "Amerikalik bokschi Mayk Tayson Twitter’dagi sahifasiga marhum qo‘shiqchi Prins qiyofasidagi fotokollajini joyladi, deb yozadi “Korrespondent.net”.\n\nFotokollaj uchun musiqachining “Prince” deb nomlangan ikkinchi albomi muqovasi asos bo‘lib xizmat qildi. Kollajda Prinsning gavdasiga sportchining boshi “o‘rnatilgan”, plastinkaning nomi esa “Printhe” deb o‘zgartirilgan (bokschining nutqidagi nuqsonga ishora qilinmoqda).\n“Men butun dunyo kabi motam tutmoqdaman, ammo ruhingni o‘z musiqang bilan nishonlamoqdaman”, — deb yozdi Tayson rasm tagiga.\nAvvalroq Ko‘proq Prins nomi bilan mashhur musiqachi Rojers Nelson o‘limidan olti kun avval giyohvandlik vositalarini ortiqcha dozada qabul qilganlik uchun davolangani ma’lum bo‘lgan edi. Prinsning jasadi 21-aprel kuni Minneapolisdagi uyidan topildi. Uning o‘limiga nima sabab bo‘lgani hozircha aniqlanmadi.", "category": "Madaniyat", "title": "Mayk Tayson marhum qo‘shiqchi Prins uchun hazilomuz kollaj yordamida aza tutdi", "date": "04/23/2016", "url": "https://daryo.uz/2016/04/23/mayk-tayson-marhum-qoshiqchi-prins-uchun-hazolomuz-kollaj-yordamida-aza-tutdi/"}
{"content": "Angliyalik Darren Blend Football Manager  kompyuter simulyatorini o‘ynash davomiyligi bo‘yicha Ginnes rekordini o‘rnatdi. Bu haqda The Sun nashriga tayanib, “TASS” xabar bermoqda.\n\nBlend Italiyaning “Fiorentina” jamoasida 154 mavsum o‘tkazib, 151 tasida chempion bo‘ldi. Real vaqtda u mazkur natijaga erishish uchun 173 kun, 16 soat va 51 daqiqa sarfladi.\nQayd etilishicha, Darren Blend natijasini yaxshilashi mumkin edi, ammo u noutbuk ustiga kofe to‘kib yuborganidan so‘ng barcha raqamli ma’lumotlar yo‘qoldi.\nAngliyalik erkakning natijasi Ginnesning rekordlari kitobining 2017-yilgi nashriga kiritiladi.", "category": "Sport", "title": "Angliyalik erkak Football Manager simulyatorini o‘ynash davomiyligi bo‘yicha rekord o‘rnatdi", "date": "11/04/2016", "url": "https://daryo.uz/2016/11/04/angliyalik-erkak-football-manager-simulyatorini-oynash-davomiyligi-boyicha-rekord-ornatdi/"}
{"content": "Samarqand shahridagi 21-umumta’lim maktabida Birinchi Prezident tavalludining 81 yilligi munosabati bilan xotira tadbiri bo‘lib o‘tdi. Bu haqda “Zarnews” xabar bermoqda.\n\nUnda Islom Karimov nomidagi respublika xayriya jamoatchilik fondi rahbari Tatyana Karimova, Birinchi prezidentning do‘stlari, yaqinlari uning hayoti, faoliyati, amalga oshirgan islohotlari haqida o‘quvchilarga so‘zlab berdi. Maktab o‘quvchilari tomonidan ko‘rgazmali chiqishlar namoyish etildi, Islom Karimov xotirasiga bag‘ishlangan she’rlar aytildi.\nTadbir yakunida tashkilotchilar va faol o‘quvchilarga Islom Karimov nomidagi Respublika xayriya jamoatchilik fondi tomonidan esdalik sovg‘alari topshirildi.\n\nMehmonlar Birinchi Prezident o‘qigan maktab tarixi muzeyi bilan tanishdi.", "category": "Mahalliy", "title": "Samarqandda Birinchi Prezident o‘qigan maktabda xotira tadbiri o‘tkazildi", "date": "01/29/2019", "url": "https://daryo.uz/2019/01/29/samarqandda-birinchi-prezident-o%ca%bbqigan-maktabda-xotira-tadbiri-o%ca%bbtkazildi/"}
{"content": "Yevroparlament Germaniya mudofaa vaziri Ursula fon der Lyayenni Yevroittifoq ijro hokimiyatining oliy organi — Yevrokomissiya raisi etib sayladi. Bu haqda Meduza xabar bermoqda.\n\nU 1-noyabr kuni mazkur lavozimdagi Jan-Klod Yunkerni almashtiradi.\nUrsula fon der Lyayen tayinlanishi uchun 747 deputatdan 383 nafari (kamida 374 ta ovoz talab etiladi) ovoz berdi.\nMa’lumot uchun, Ursula fon der Lyayen 1958-yilda ta’sis etilgan Yevrokomissiya raisi lavozimini egallaydigan ilk ayol hisoblanadi.", "category": "Dunyo", "title": "Ursula fon der Lyayen Yevrokomissiyaning ilk ayol raisi etib saylandi", "date": "07/17/2019", "url": "https://daryo.uz/2019/07/17/ursula-fon-der-lyayen-yevrokomissiyaning-ilk-ayol-raisi-etib-saylandi/"}
{"content": "Ukraina prezidenti Pyotr Poroshenko Sky News’ga bergan intervyusida Donbassdagi vaziyatni muzlatilgan ixtilof emas, balki haqiqiy urush deb hisoblashini ta’kidlab o‘tdi. Bu haqda “Kommersant.ru” xabar bermoqda.\n\n“Ayrimlar u yerdagi vaziyatni muzlatilgan ixtilof sifatida taqdim etishga urinmoqda. Ammo u muzlatilmagan. Bu — mamlakatimga qarshi Rossiyaning hali qaynoq tajovuzidir”, — uning so‘zlari keltirildi prezident ma’muriyatining rasmiy saytida.\nPoroshenkoning so‘zlariga qaraganda, yil boshidan buyon 69 nafar ukrainalik harbiy xizmatchi halok bo‘ldi.\n“Axir bu muzlatilgan ixtilofmi? Bu — haqiqiy issiq urush. Bu real tajovuz”, — yana bir bor qayd etdi Poroshenko.", "category": "Dunyo", "title": "Pyotr Poroshenko Donbassda urush ketayotganini ta’kidladi", "date": "04/20/2017", "url": "https://daryo.uz/2017/04/20/pyotr-poroshenko-donbassda-urush-ketayotganini-takidladi/"}
{"content": "AQSh prezidenti Donald Tramp avtomatik tarzda saylovga aralashadigan chet ellik shaxslarga qarshi sanksiyalar kiritadigan farmonni imzoladi, deb yozadi “Exo Moskvi”.\n\n“Farmon muayyan bir mamlakatga qaratilmagan, chunki saylov jarayoniga xavflar turli tomonlardan keladi”, — dedi Trampning milliy xavfsizlik bo‘yicha maslahatchisi Jon Bolton.\nXabarda qayd etilishicha, bunda gap birinchi navbatda Rossiya, shuningdek, Xitoy, Eron va KXDR haqida bormoqda.\nSanksiyalar kiritish jarayoni quyidagicha bo‘ladi: milliy razvedka direktorida AQShda har qanday darajadagi saylovlarga aralashganlik haqida ma’lumot yig‘ish uchun 45 kun vaqt bor. So‘ng ushbu ma’lumot AQSh adliya vazirligi va milliy xavfsizlik departamentiga beriladi. Bosh prokuratura 45 kun ichida aralashuv yuz berganini isbotlovchi dalillar yetarlicha yoki yo‘qligi haqida qaror qilishi kerak. Bu tasdiqlansa, Bosh prokuraturaning qarori avtomatik tarzda sanksiyalar kiritadi, bunda aralashuvga aloqador shaxslarning AQSh hududidagi aktivlari muzlatib qo‘yiladi. Prezident, davlat departamenti yoki moliya vazirligi qo‘shimcha sanksiyalar kiritishi mumkin.", "category": "Dunyo", "title": "Tramp saylovga aralashadiganlarga qarshi avtomatik tarzda sanksiyalar kiritadigan farmonni imzoladi", "date": "09/13/2018", "url": "https://daryo.uz/2018/09/13/tramp-saylovga-aralashadiganlarga-qarshi-avtomatik-tarzda-sanksiyalar-kiritadigan-farmonni-imzoladi/"}
{"content": "Saudiya Arabistoni boshchiligidagi arab koalitsiyasi Yamanning Taiz provinsiyasidagi harbiy lagerda joylashgan ittifoqdosh qo‘shinlarga yanglishib aviazarbalar berdi. Bu haqda Reuters manbalariga tayanib, “Gazeta.ru” xabar berdi.\n\nHavo hujumi oqibatida 30 kishi halok bo‘ldi, 40 kishi jarohat olgan. Koalitsiya va Yaman hukumati vakillari mazkur hodisaga hozircha izoh bermagan.", "category": "Dunyo", "title": "Yamanda arab koalitsiyasining yanglish aviazarbasi oqibatida ittifoqdoshlaridan 30 nafari halok bo‘ldi ", "date": "10/18/2015", "url": "https://daryo.uz/2015/10/18/yamanda-arab-koalitsiyasining-yanglish-aviazarbasi-oqibatida-ittifoqdoshlaridan-30-nafari-halok-boldi/"}
{"content": "Beeline aloqa operatori Samsung smartfon va planshetlariga doimiy ravishda chegirmalar joriy etdi. Premium qatorli Galaxy devayslarini hamyonbop narxlarda xarid qilgan abonentlar Beeline Club imtiyozli kartalari va internet-paketlar kabi kafolatlangan bonuslarni qo‘lga kiritadi. Bu haqda Beeline matbuot xizmati xabar berdi.\n\n“Samsung texnikalarini yil boshida chegirmalar va bonuslar bilan sotishni boshlagan edik, — deydi Beeline’ning ommaviy bozorda sotuvlar bo‘yicha direktori Maksim Yefremov. — Ushbu taklifga bo‘lgan qiziqishni kuzatgan holda, mijozlarimizni vaqt doirasi bilan cheklamaslikka qaror qildik va avval aytilgan gadjetlarga chegirmalarni uzaytirdik”.\nSamsung’ning quyidagi modellariga chegirmalar mavjud:", "category": "Texnologiyalar", "title": "Beeline Samsung smartfon va planshetlariga doimiy chegirmalar joriy etdi", "date": "04/03/2014", "url": "https://daryo.uz/2014/04/03/beeline-samsung-smartfon-va-planshetlariga-doimiy-chegirmalar-joriy-etdi/"}
{"content": "WSB musobaqasiga tayyorgarlik ko‘rayotgan o‘zbekistonlik bokschilar Hindiston mezbonlik qilayotgan Indian Open turnirida ishtirok etish uchun jo‘nab ketgandi.\n\nO‘zbekiston boks federatsiyasining “Daryo”ga ma’lum qilishicha, 49 kilogrammgacha bo‘lgan vazn toifasida ringga chiqqan Mironshoh Ibragimov filippinlik Makodo Rameldan yengilgan. O‘zbekistonlik qolgan barcha charm qo‘lqop ustalari chorak finalda ringga chiqish imkoniyatini qo‘lga kiritgan.\nIndiana Open turnirida 22 mamlakatdan 137 nafar bokschi chempionlik uchun kurash olib bormoqda. Qizlar o‘rtasidagi turnirda ishtirok etish uchun esa 87 nafar bokschi tashrif buyurgan.\nO‘zbekiston boks federatsiyasi musobaqaga -81 kg vaznli sportchini jo‘natmagan. Uning o‘rnida ikki nafar +91 kg bokschi bor. Maqsad — Bahodir Jalolovga yaxshi o‘rinbosar tayyorlash. Shundan kelib chiqib, bu vazn toifasida ikki o‘zbekistonlik o‘zaro to‘qnash kelib qolishi ham mumkin.", "category": "Sport", "title": "Indiana Open’ga jo‘nab ketgan o‘zbekistonlik 10 bokschidan 9 nafari chorak finalga yo‘l oldi", "date": "01/30/2018", "url": "https://daryo.uz/2018/01/30/indiana-openga-jonab-ketgan-ozbekistonlik-10-bokschidan-9-nafari-chorak-finalga-yol-oldi/"}
{"content": "UZTE kompaniyasi ikkita yangi smartfonni sotishni boshlaganini e’lon qildi. UZTE Grand X Quad va UZTE Grand X II modellarning sotuvi haqidagi ma’lumot kompaniyaning rasmiy saytida paydo bo‘ldi, deb xabar berdi Mobinfo.uz.\n\n\nUZTE Grand X Quad smartfoni besh dyuymli ekran, to‘rt yadroli protsessor, sakkiz megapikselli kameraga ega. Operativ xotirasi 1 GB, qo‘shimcha xotirasi 4 GB ni tashkil etadi (+microSD karta). Smartfonga Android 4.2 operatsion tizimi o‘rnatilgan. Batareyasining sig‘imi 2500 mA/soatga teng.\nIkkinchi model — UZTE Grand X II 4,5 dyuymli sensorli ekran, to‘rt yadroli protsessor bilan jihozlangan. Smartfonda, shuningdek, avtofokus va vspishkaga ega besh megapikselli asosiy kamera mavjud. Telefon ikkita SIM-karta bilan ishlay oladi. Batareyasining sig‘imi 1600 mA/soatni tashkil etadi.\n\nUshbu modellar sotuvga chiqarilgani haqida UZTE kompaniyasi saytida aytilganiga qaramasdan, 26-yanvarda poytaxtdagi “Fleshka” texnomarkazi (“Malika” fabrikasi)da ushbu telefonlar sotuvda yo‘q edi. Shuningdek, yangi modellarning narxi ham noma’lum.\nUZTEning yangi modellaridan faqat R255 nomli byudjet modeli sotuvga chiqqan.", "category": "Texnologiyalar", "title": "UZTE ikkita yangi smartfon ishlab chiqarishni boshladi", "date": "01/27/2014", "url": "https://daryo.uz/2014/01/27/uzte-ikkita-yangi-smartfon-ishlab-chiqarishni-boshladi/"}
{"content": "AQSh prezidenti Donald Tramp 30-yanvar, seshanba kuni Barak Obamaning Guantanamo maxsus qamoqxonasini yopish to‘g‘risidagi farmonini bekor qildi. Bu haqda Oq uy ma’muriyati ma’lum qildi, deya xabar beradi “TASS”.\n\n“Prezident avvalgi ma’muriyatning Guantanamo ko‘rfazida joylashgan AQSh harbiy-dengiz kuchlari hibsda saqlash joyini yopish haqidagi qarorini bekor qiluvchi farmonni imzoladi”, — deyiladi xabarda.\nHujjatda Qo‘shma Shtatlar zarurat tug‘ilgan taqdirda maxsus qamoqxonaga qo‘shimcha tarzda mahbuslar jo‘natish imkoniyatini saqlab qolishi bildirilgan. ", "category": "Dunyo", "title": "Tramp Obamaning Guantanamo qamoqxonasini yopish to‘g‘risidagi farmonini bekor qildi", "date": "01/31/2018", "url": "https://daryo.uz/2018/01/31/tramp-obamaning-guantanamo-qamoqxonasini-yopish-togrisidagi-farmonini-bekor-qildi/"}
{"content": "24-iyul kuni 19:00 da start oladigan O‘zbekiston va Iroq milliy terma jamoalari o‘rtasidagi o‘yin uchun bosh murabbiy Samvel Babayan boshlang‘ich tarkibni e’lon qildi. Undan “Paxtakor” futbol klubining yetti nafar o‘yinchisi joy oldi.\n\nO‘zbekiston Futbol Federatsiyasining Telegram’dagi kanali ma’lumotiga ko‘ra, O‘zbekiston milliy terma jamoasining himoya qo‘rg‘onidan faqat “paxtakorchilar” joy oldi: Stanislav Andreyev, Azim Ahmedov, Kamoliddin Tojiyev va Davron Hoshimov.\nYarim himoyada esa “Paxtakor”ning uch nafar futbolchisi to‘p suradi: Javohir Sohibov, Jamshid Iskandarov hamda Sherzod Karimov.\nOliy Liga 1-davrasi yakuniga ko‘ra “Paxtakor”dan oldinroq o‘rinlardan joy olgan “Lokomotiv” va “Bunyodkor”ning ikki nafardan futbolchisi tarkibga kiritildi. Eng orqa va eng oldi chiziqda Ignatiy Nesterov va Marat Bikmayev to‘p suradi. O‘rtada esa Eldor Shomurodov hamda Otabek Shukurov bor.", "category": "Sport", "title": "Iroqqa qarshi o‘yinda “Paxtakor”ning yetti nafar futbolchisi O‘zbekiston termasining boshlang‘ich tarkibidan joy oldi", "date": "07/24/2016", "url": "https://daryo.uz/2016/07/24/iroqqa-qarshi-oyinda-paxtakorning-yetti-nafar-futbolchisi-ozbekiston-termasining-boshlangich-tarkibidan-joy-oldi/"}
{"content": "26-sentabr kuni Markaziy Osiyo mintaqasidagi yagona reklama festivali — Red Jolbors Fest’ning 2015-yilgi tanlovi g‘oliblari nomi ma’lum bo‘ldi. “PR.uz” xabariga ko‘ra, festival Gran-prisi O‘zbekiston vakillariga nasib etdi.\n\nHar yili Bishkek shahrida tashkil etiladigan Red Jolbors Fest reklama festivali ta’lim ma’ruzalari va yarmarkalar vositasida, shuningdek, eng yaxshi reklama namunalari tanlovi orqali Markaziy Osiyo marketing va reklama bozorini rivojlantirishga qaratilgan.\n\n2015-yilgi tanlovga olti — “Reklama va radio roliklari”, “Dizayn”, “Bosma va tashqi reklama”, Digital & Mobile, “Reklama kampaniyasi”, “Media” toifalari bo‘yicha 580 dan ortiq ariza kelib tushdi. Ularning 149 tasi short-listdan o‘rin olgan bo‘lsa, 80 tasi sovrinlarga loyiq ko‘rildi.\n\nXususan, tanlovning xalqaro hakamlar hay’ati 7 ta oltin, 26 ta kumush va 47 ta bronza mukofotni o‘z egalariga topshirdi. Tanlov yakunlariga ko‘ra, eng ko‘p sovrinlarni qo‘lga kiritgani uchun, Qozog‘istonning Green Penguin Media kompaniyasi “Festival agentligi” maqomini qo‘lga kiritdi.\n\n“Yil mijozi” maqomi esa Qozog‘istonning Kaspi bank bankiga nasib etdi — bank buyurtmasi asosida GForce Grey kompaniyasi tomonidan tayyorlangan reklama ishlari eng ko‘p sovrinlar egasiga aylandi. O‘zbekistonning Abdusalyamov Production tomonidan tayyorlangan The Black Quail roligi esa festival bosh sovrini — Gran-prini qo‘lga kiritdi.\n\nThe Black Quail - Born in Uzbekistan from Ravshan Abdusalyamov on Vimeo.\nQayd etish joiz, Abdusalyamov Production tomonidan mazkur reklama roligi “Reklama va radio roliklari” kategoriyasining Corporate Film va Film Craft yo‘nalishlarida festival oltinlarini qo‘lga kiritdi.", "category": "Texnologiyalar", "title": "O‘zbekiston kompaniyasi Markaziy Osiyo reklama festivalida g‘olib chiqdi", "date": "09/30/2015", "url": "https://daryo.uz/2015/09/30/ozbekiston-kompaniyasi-markaziy-osiyo-reklama-festivalida-golib-chiqdi/"}
{"content": "Parijdagi Eyfel minorasi sayyohlar uchun yopildi. Bunga xavfsizlik xizmati xodimlarining ish tashlashlari sabab bo‘ldi, deya xabar berdi “ITAR-TASS”.\n\nMinora xizmat ko‘rsatishini ta’minlaydigan SETE kompaniyasi avvaldan ogohlantirilmaganini aytib, ko‘plab sayyohlarning rejalari buzilishiga afsus bildirgan.\nXavfsizlik xizmati xodimlari ish haqining oshirilishini, obyektni qo‘riqlashga begona kompaniyalar jalb qilinmasligini va tungi vaqtda transportda yurish uchun qo‘shimcha to‘lov berilishini talab qilmoqda.\nEyfel minorasi har kuni 25—30 ming sayyohni jalb qiladi. Bir yilda uning tomosha maydoniga 7 milllion sayyoh ko‘tariladi.", "category": "Dunyo", "title": "Xavfsizlik xizmati xodimlarining ish tashlashlari natijasida Eyfel minorasi yopildi", "date": "06/14/2014", "url": "https://daryo.uz/2014/06/14/xavfsizlik-xizmati-xodimlarining-ish-tashlashlari-natijasida-eyfel-minorasi-yopildi/"}
{"content": "6-avgust oqshomida Yevropa ligasida uchinchi saralash bosqichi javob uchrashuvlari bo‘lib o‘tdi, deb xabar bermoqda “Arena.uz”.\n\nO‘zbekistonlik Odil Ahmedov to‘p suradigan Rossiyaning “Krasnodar” jamoasi bir hafta muqaddam o‘z maydonida Slovakiyaning “Slovan” klubini 2:0 hisobida mag‘lub etgandi. Javob uchrashuvida krasnodarliklar murosa yo‘lini tanladi – 3:3.\nAvvalgi o‘yindan farqli ravishda Ahmedov bu safar asosiy tarkibda maydonga tushdi va uchrashuvning so‘nggi daqiqalarida o‘zining faolligi orqali jamoasiga penalti ishlab berdi. 11 metrlik nuqtadan esa Smolov raqib darvozasini ishg‘ol qildi..\n\nO‘zbekiston terma jamoasining boshqa bir vakili Sanjar Tursunov ham kecha o‘z jamoasi bilan Yevropa Ligasi saralash o‘yinlarida maydonga tushdi. Tursunovning “Vorskla” klubi o‘tgan haftada “Jilina” mehmoni bo‘lib, 0:2 hisobida mag‘lubiyatga uchragandi. Kechagi uchrashuvda esa ukrainaliklar 3:1 hisobida zafar quchdi. Mezbonlar tomonidan kiritilgan gollardan biriga Tursunov mualliflik qildi.\nAfsuski, “Jilina” jamoasi uchrashuvning so‘nggi daqiqalarida o‘z maqsadiga yetdi va raqib darvozasiga gol kiritdi. Shu tariqa Tursunov va uning jamoasi o‘ta alamli tarzda Yevropa ligasi bilan xayrlashdi.", "category": "Sport", "title": "Yevropa ligasi saralash o‘yinlarida Ahmedov jamoasiga penalti ishlab berdi, Tursunov esa gol urdi", "date": "08/07/2015", "url": "https://daryo.uz/2015/08/07/yevropa-ligasi-saralash-oyinlarida-ahmedov-jamoasiga-penalti-ishlab-berdi-tursunov-esa-gol-urdi/"}
{"content": "Nifty kompaniyasi mobil qurilmalarning batareyasini quvvatlash uchun foydalaniladigan kamar ixtiro qildi. Bu haqda The Verge ma’lumotiga asoslanib “Parol” nashri xabar berdi.\n\nUshbu kamar XOO deb nomlanib, o‘zida 2100 mA·soat quvvatni jamlay oladi va uni to‘liq quvvatlash uchun 3 soat vaqt kerak bo‘ladi. Xuddi shundek, u mobil qurilmalarni zaryadlash uchun ham uch soat vaqt sarflaydi.\n\nXOO kamari microUSB va Apple mahsulotlarining Lightening kabellari yordamida mobil qurilmalarni zaryadlaydi. Unda  beshta diod chiroqlari mavjud va ulardan XOO kamarida qancha quvvat qolganini ko‘rib turish mumkin.\nBu kamar odatiylaridan hech qanday farq qilmaydi, uni taqib yurish va mobil qurilmalarni zaryadlash paytida uni yechib olish shart emas. U 155 dollardan sotilishi kutilmoqda.\n\nShu paytgacha smartfonlarga qo‘shimcha quvvat beruvchi qurilmalar, g‘iloflar mavjud edi. Ammo ularni cho‘ntakda olib yurish noqulay va ular har doim ham yoningizda bo‘lmaydi. XOO kamari esa har doim belingizda bo‘ladi. Shu bois u ko‘proq foydaliroq mahsulot hisoblanadi.", "category": "Texnologiyalar", "title": "Mobil qurilmalarni zaryadlash uchun foydalaniladigan kamar yaratildi", "date": "11/20/2014", "url": "https://daryo.uz/2014/11/20/mobil-qurilmalarni-zaryadlash-uchun-foydalaniladigan-kamar-yaratildi/"}
{"content": "21-noyabr, payshanba kuni O‘zbekiston Oliy Majlisi Senati raisi Tanzila Norboyevaning Rossiya federal majlisi federatsiyasi Kengashi raisi Valentina Matviyenko bilan uchrashuvi bo‘lib o‘tdi, deb xabar beradi O‘zbekiston Oliy Majlisi Senati axborot xizmati.\n\nUchrashuv Sankt-Peterburg shahrida Mustaqil Davlatlar Hamdo‘stligining ishtirokchi davlatlari Parlamentlararo assambleyasi 50-yalpi majlisi doirasida o‘tkazildi.\nMuloqot chog‘ida O‘zbekiston—Rossiya parlamentlararo hamkorligining hozirgi holati va uni yanada rivojlantirish istiqbollari muhokama etildi.\nValentina Matviyenko O‘zbekiston delegatsiyasini qutlar ekan, joriy yil oktabr oyida O‘zbekistonga amalga oshirgan tashrifi unda yorqin taassurot qoldirganini aytib o‘tdi. Prezident Shavkat Mirziyoyev rahbarligida respublikada tarixan qisqa vaqtda amalga oshirilgan islohotlarga yuksak baho berildi.\nFederatsiya kengashi raisining so‘zlariga ko‘ra, Rossiyada 2019-yil 22-dekabr kuni bo‘lib o‘tadigan O‘zbekiston Oliy Majlisi Qonunchilik palatasi va mahalliy kengashlar deputatlari sayloviga ko‘rilayotgan tayyorgarlik katta qiziqish bilan kuzatilmoqda. Spikerning aytishicha, Rossiya tomoni O‘zbekistonda saylov tizimini takomillashtirishga qaratilgan chora-tadbirlarni va bu yo‘nalishda qabul qilinayotgan qonun hujjatlarini qo‘llab-quvvatlaydi. Bo‘lajak saylovning borishini kuzatish uchun respublikaga Rossiya va MDH PAning nufuzli delegatsiyasi tashrif buyurishi aytib o‘tildi. Ovoz berish jarayoni yuqori darajada o‘tishiga ishonch bildirildi.\n\nValentina Matviyenkoning ta’kidlashicha, Rossiyada O‘zbekiston Prezidenti Shavkat Mirziyoyevning 2020-yil fevralda Rossiyaga amalga oshiradigan tashrifiga puxta tayyorgarlik ko‘rilmoqda. Bu tashrif ikki tomonlama munosabatlar sifat jihatidan yangi darajaga ko‘tarilishiga xizmat qiladi.\nFederatsiya kengashi O‘zbekiston rahbarining Rossiyaga tashrifi dasturini parlamentga doir masalalar bilan boyitishga o‘z hissasini qo‘shishi ta’kidlandi. Rossiya tomoni tashrif arafasida Rossiya federal majlisi federatsiyasi kengashi va O‘zbekiston Oliy Majlisi Senati o‘rtasidagi hamkorlik bo‘yicha parlamentlararo komissiyaning navbatdagi majlisini o‘tkazish to‘g‘risidagi O‘zbekiston tomonining taklifini qo‘llab-quvvatladi.", "category": "Mahalliy", "title": "Valentina Matviyenko Shavkat Mirziyoyevning Rossiyaga tashrifi bo‘yicha qo‘shimcha ma’lumot berdi", "date": "11/22/2019", "url": "https://daryo.uz/2019/11/22/valentina-matviyenko-shavkat-mirziyoyevning-rossiyaga-tashrifi-boyicha-qoshimcha-malumot-berdi/"}
{"content": "Futbol bo‘yicha Italiya chempionligidan tashqari mamlakat kubogi ham Turinning “Yuventus” klubiga nasib qildi.\n\nHal qiluvchi bellashuvda A seriyani 7-o‘rinda yakunlab, xalqaro maydondan chetda qolgan “Milan”ga qarshi to‘p surgan “Yuventus” Alvaro Morataning 110-daqiqada kiritgan yagona goli evaziga muvaffaqiyat qozondi. Qayd etish kerak, bellashuvning asosiy vaqtida hisob ochilmagandi.\nBu Turin klubining Italiya Kubogida ketma-ket ikkinchi bor zafar quchishidir. Bir yil muqaddam “Yuventus” finalda Rimning “Latsio” klubidan 2:1 hisobida ustun kelgandi.\nItaliya Kubogi\n FINAL\n 21-may, shanba\nGol: Alvaro Morata, 110 (1:0).", "category": "Sport", "title": "“Yuventus” 120 daqiqa davom etgan Italiya Kubogi finalida “Milan”dan ustun keldi", "date": "05/22/2016", "url": "https://daryo.uz/2016/05/22/yuventus-120-daqiqa-davom-etgan-italiya-kubogi-finalida-milandan-ustun-keldi/"}
{"content": "Buyuk Britaniya tashqi ishlar vaziri Boris Jonsonga politsiya Londonda velosipedda uchishni taqiqlab qo‘ydi, deb yozadi TJournal. Poytaxtga merlik qilgan chog‘larida aynan Jonson ushbu transport turini rivojlantirish uchun ko‘p ishlar qildi, ishga velosipedda borish odati esa uni juda mashhur qilib yubordi.\n\nTaqiq iyuldayoq, Jonson vazir etib tayinlanganidan so‘ng qo‘yilgan edi, ammo u uzoq vaqt davomida soqchilik xizmati talablariga e’tibor bermaslikka urindi, politsiya esa o‘z taqiqida qat’iy turib oldi va u bu holda terrorchilar uchun oson nishonga aylanishini ta’kidladi.\nYaxshi jismoniy formani saqlab turish uchun 52 yoshli vazir endi velosipedda uchish o‘rniga yugurish bilan shug‘ullanmoqda — shaharliklar uni erta tongda Sent-Jeyms bog‘ida suratga tushirishga ham ulgurdi.", "category": "Dunyo", "title": "Britaniya tashqi ishlar vaziriga Londonda velosipedda yurishni taqiqlashdi", "date": "11/02/2016", "url": "https://daryo.uz/2016/11/02/britaniya-tashqi-ishlar-vaziriga-londonda-velosipedda-yurishni-taqiqlashdi/"}
{"content": "Koronavirus yuqtirib olgan turkiyalik afsonaviy darvozabon Rushtu Rechberning holati yomonlashdi. Bu haqda Turkiya OAVga tayanib Marca xabar qilmoqda.\n\nMa’lum bo‘lishicha, 30-mart kuni “Barselona” sobiq darvozabonining ahvoli keskin yomonlashgan. Ayni damda 46 yoshli Rechberning sog‘lig‘i xavf ostida turibdi.\nRushtu 28-mart kuni koronavirus tashhisi bilan shifoxonaga yotqizilgandi.\nRushtu Rechber Turkiya terma jamoasida eng ko‘p o‘yin o‘tkazgan (120) futbolchi hisoblanadi. Klub miqyosida darvozabon “Beshiktosh”, “Fenerbaxche”, “Barselona” va “Antalyaspor”da faoliyat yuritgan. Rechber Janubiy Koreya va Yaponiya o‘tgan JCh—2002 musobaqasi orqali ko‘pchilikka yaxshi tanish.\n1-aprel holatiga Turkiyada koronavirus yuqtirib olganlar soni 13,5 ming nafardan oshdi. 214 kishi vafot etgan.\nMavzuga doir:", "category": "Sport", "title": "Koronavirusga chalingan Rushtu Rechberning sog‘lig‘i keskin yomonlashdi", "date": "04/01/2020", "url": "https://daryo.uz/2020/04/01/koronavirusga-chalingan-rushtu-rechberning-sogligi-keskin-yomonlashdi/"}
{"content": "Android platformasida ishlab chiqilgan zamonaviy axborot-kommunikatsiya texnologiyalari (AKT) atamalarining yangi o‘zbekcha-ruscha-inglizcha lug‘ati mobil telefonlar va qurilmalarda keng foydalanish uchun Google Play (Android smartfonlar va planshetlar uchun dasturlarning rasmiy onlayn bozori)ga joylandi. Bu haqda Infocom.uz xabar berdi.\n\nUshbu AKT lug‘atida axborot kommunikasiya texnologiyalarining turli yo‘nalishlari, jumladan, kompyuterlashtirish va axborotlashtirish, telekommunikatsiya va tarmoq texnologiyalari, dasturiy va uskunaviy ta’minot, elektron hukumat, axborot xavfsizligi, telekommunikatsiya tizimlari, ma’lumotlarni qayta ishlash, masofaviy ta’lim, davlat boshqaruvida AKTdan foydalanish sohalari bo‘yicha 5000 ga yaqin atama va tushunchalar mavjud.\nLug‘atning qulay afzalliklari sifatida, bu resurs hajmining chegaralanmaganligi, foydalanuvchining resursdan masofadan turib va muntazam foydalanish imkoniyati, kerakli atamaning o‘zbek, rus va ingliz tillarida ham alifbo tarzda, ham alohida so‘z sifatida tez qidirish imkoniyati, tushuncha va atamalarning o‘zbek tilidagi (kirill va lotin alifbosida) aniq izohlari berilishi va uning rus va ingliz tilidagi muqobillari keltirilishini ko‘rsatib o‘tish mumkin.\nAKT lug‘atining mobil ilovasi turli kasb egalari bo‘lgan foydalanuvchilar, jumladan AKT soha mutaxassislari, tadqiqot institutlari ilmiy xodimlari, hokimliklarning axborot xizmatlari, tarjimonlar, filologlar, tegishli o‘quv yurtlarning o‘qituvchi va talabalari, boshlovchi va tajribali AT foydalanuvchilar va boshqalar uchun mo‘ljallangan.\nShuningdek, bu lug‘at ZiyoNET ta’lim portaliga keng foydalanish uchun joylashtirilgan bo‘lib, uni AKT sohasidagi yangi so‘z va atamalar bilan to‘ldirib borish imkoni mavjud.\nAKT lug‘atining elektron va mobil versiyalarini yaratish tashabbusi BMTTDning “Mahalliy boshqaruv tizimini qo‘llab-quvvatlash” loyihasi (BMTTD loyihasi) tomonidan va “Uzinfokom” DUK ko‘magi ostida amalga oshirilgan bo‘lib, unig maqsadi BMTTDning “Mamlakatni rivojlantirish uchun AKT siyosatini shakllantirish va tatbiq etishda O‘zbekiston Respublikasi Hukumatiga ko‘maklashish” loyihasi tomonidan nashr qilingan “AKT bo‘yicha atamalar glossariysi”dan (birinchi nashr 2005-yilda va ikkinchi nashr 2010-yilda chiqqan) foydalanuvchilarning sonini ko‘paytirishdan iboratdir.\nBMTTD loyihasi O‘zbekiston Respublikasi Vazirlar Mahkamasi bilan hamkorlikda Jizzax, Namangan va Toshkent viloyatlarida, mahalliy hukumat va boshqaruv organlarining huquqiy, texnikaviy va kadrlar salohiyatini mustahkamlash, ularning hisobdorligi va ochiq-oydinligini oshirish hamda fuqarolarning mahalliy boshqaruvda ishtirok etishiga ko‘maklashish yo‘li bilan O‘zbekistonda mahalliy boshqaruvning yanada samarali, hisobdor va inklyuziv tizimini rivojlantirish maqsadlarida amalga oshirilmoqda.", "category": "Texnologiyalar", "title": "BMT Taraqqiyot Dasturi AKT izohli lug‘atining mobil dasturini chiqardi", "date": "08/26/2014", "url": "https://daryo.uz/2014/08/26/bmt-taraqqiyot-dasturi-akt-izohli-lugatining-mobil-dasturini-chiqardi/"}
{"content": "O‘zbekiston davlat konservatoriyasida ko‘p ovozli xalq cholg‘ulari ansambl va orkestrlarining “Navro‘z sadolari” xalqaro musiqa ko‘rik-festivali boshlandi. Bu haqda O‘zA xabar bermoqda.\n\nTadbir madaniyat va sport ishlari, xalq ta’limi, oliy va o‘rta maxsus ta’lim vazirliklari, “Sog‘lom avlod uchun” xalqaro xayriya fondi, bastakorlar uyushmasi, “So‘g‘diyona” xalq cholg‘ulari kamer orkestri hamda Shveytsariya hamkorlik byurosi tomonidan tashkil etildi. Unda madaniyat, musiqa va san’atga ixtisoslashgan litsey va kollejlardagi orkestrlar, ansambllar hamda professional jamoalar ishtirok etmoqda.\nFestivalning ochilishida madaniyat va sport ishlari vaziri o‘rinbosari, “O‘zbeknavo” estrada birlashmasi bosh direktori F. Jo‘rayev, “Sog‘lom avlod uchun” xalqaro xayriya fondi boshqaruvi raisi S. Inomova va boshqalar chiqish qildi.\nFestival doirasida musiqa cholg‘ulari ko‘rgazmasi ham bo‘lib o‘tmoqda. Yoshlar folklori, raqs san’ati, xor jamoalarining ijrochilik mahorati, cholg‘u ansambllarining chiqishlari tomoshabinlarga manzur bo‘layotir.\nTadbir davomida xalq cholg‘ulari ijrosida o‘rta musiqiy ta’limning amaliy va uslubiy vazifalariga bag‘ishlangan xalqaro ilmiy-amaliy konferensiya hamda mahorat saboqlarini o‘tkazish rejalashtirilgan.", "category": "Madaniyat", "title": "Konservatoriyada Navro‘zga bag‘ishlangan xalqaro musiqa ko‘rik-festivali boshlandi", "date": "05/02/2016", "url": "https://daryo.uz/2016/05/02/konservatoriyada-navrozga-bagishlangan-xalqaro-musiqa-korik-festivali-boshlandi/"}
{"content": "Mozambikda “Iday” tropik sikloni sababi yuz bergan suv toshqinlari oqibatida halok bo‘lganlar soni 417 kishiga yetdi. Bu haqda Mozambik yer resurslari, atrof-muhit va qishloqni rivojlantirish vaziri Selso Korreyya ma’lum qildi. Vazirning qayd etishicha, mamlakatdagi vaziyat og‘irligicha qolmoqda.\n\nSuv toshqinlari sabab hozirga qadar 600 ming kishi boshpanasidan mahrum bo‘lgan. Jahon oziq-ovqat dasturi (WFT) gumanitar tashkiloti kuni kecha, 22-mart kuni Mozambikda favqulodda holatning eng yuqori — uchinchi darajasini e’lon qildi. \n“Iday” sikloni Mozambik hamda unga qo‘shni Malavi va Zimbabvega o‘tgan hafta yopirilgan edi. Afrika qit’asining janubiy qismida kuchli yog‘ingarchilik to‘xtamayapti. So‘nggi ma’lumotlarga ko‘ra, noqulay ob-havo sharoiti tufayli Zimbabveda 259 kishi halok bo‘lgan.", "category": "Dunyo", "title": "Mozambikda siklon oqibatida halok bo‘lganlar soni 400 kishidan oshib ketdi", "date": "03/23/2019", "url": "https://daryo.uz/2019/03/23/mozambikda-siklon-oqibatida-halok-bo%ca%bblganlar-soni-400-kishidan-oshib-ketdi/"}
{"content": "Rossiyaning Volgograd viloyatida yuz bergan yong‘in oqibatida uch aka-uka halok bo‘ldi. Bu haqda “RIA Novosti” xabar berdi.\n\nXabar berilishicha, viloyatning Olxov tumanidagi Nejinskiy qishlog‘ida uy yonib ketgan. Dastlabki ma’lumotlarga ko‘ra, yong‘in boshlangan vaqtda uyda uch nafar bola bo‘lgan, ularning onasi esa ko‘chaga chiqib ketgan edi. Ayolning katta o‘g‘li birinchi bo‘lib yong‘inni payqagan.\n25 yoshli yigit kirish eshigini ochib, ichkarida ukalari bo‘lishi mumkinligini payqagan. Biroq kuchli yong‘in ichkariga kirishga imkon bermagan.\nYigit o‘t o‘chiruvchilarni chaqirgan, biroq 12 yoshli bola va 11 yoshli egizaklarni qutqarishga muvaffaq bo‘linmagan.", "category": "Dunyo", "title": "Volgogradda yuz bergan yong‘in oqibatida 3 nafar bola halok bo‘ldi", "date": "08/22/2018", "url": "https://daryo.uz/2018/08/22/volgogradda-yuz-bergan-yongin-oqibatida-3-nafar-bola-halok-boldi/"}
{"content": "Viktoriya ko‘lining Ugandaga tegishli qismida yaxta halokatga uchradi. Bu haqda Daily Mirror xabar bermoqda.\n\nKemada 120 kishi bo‘lgani, ulardan kamida 13 kishi halok bo‘lgani bidirilmoqda.\nHozirda qutqaruv-qidiruv operatsiyasi davom etmoqda. Ayni paytgacha 70 nafarga yaqin kishi qutqarildi. Ular orasida Uganda shahzodasi Daudi Vasayya ham bor.", "category": "Dunyo", "title": "Uganda shahzodasi tushgan yaxta Viktoriya ko‘lida ag‘darilib ketdi", "date": "11/25/2018", "url": "https://daryo.uz/2018/11/25/uganda-shahzodasi-tushgan-yaxta-viktoriya-ko%ca%bblida-ag%ca%bbdarilib-ketdi/"}
{"content": "AQShdagi uchta eng yirik uyali aloqa operatorlari — AT&T, Sprint va Verizon yangi Samsung Galaxy Note 7 smartfonini sotishdan bosh tortdi, deb yozadi “RBK” Business Insider’ga tayanib. Germaniyaning T-Mobile kompaniyasi ham shunday qarorga keldi.\n\nUshbu ma’lumotni Samsung vakillari tasdiqladi. Ularning aytishicha, bu qurilmalarning qizib va yonib ketishi bo‘yicha xavflar qayd etilgani bilan bog‘liq. “Biz ularning qarorini hurmat qilamiz”, — dedi kompaniya vakili.\nBusiness Insider ta’kidlashicha, ushbu telekommunikatsiya kompaniyalari AQShda Samsung telefonlari savdosi bilan shug‘ullanuvchi asosiy kompaniyalardir. Uyali aloqa operatorlarining bunday qarori Samsung kompaniyasi smartfonlari savdosi mamlakatda keskin tushib ketishiga olib kelishi mumkin.\nEslatib o‘tamiz, 2-sentabr kuni Samsung akkumulyator batareyalarida aniqlangan muammolar tufayli, Galaxy Note 7 smartfonlari savdosini to‘xtatgan va ularni yalpi tarzda qaytarib olgan edi.\nOAVlarda almashtirib berilgan Galaxy Note 7 smartfonlari ham yonib ketayotgani haqida xabarlar paydo bo‘lgach, Samsung ushbu qurilmani ishlab chiqarishni to‘xtatdi.", "category": "Texnologiyalar", "title": "AQShning eng yirik uyali aloqa operatorlari Galaxy Note 7’ni sotishdan bosh tortdi", "date": "10/11/2016", "url": "https://daryo.uz/2016/10/11/aqshning-eng-yirik-uyali-aloqa-operatorlari-galaxy-note-7ni-sotishdan-bosh-tortdi/"}
{"content": "So‘nggi to‘rt yil ichida Shvetsiyada deyarli 4,5 ming nafar muhojir bolalar bedarak yo‘qoldi. The Local’ning yozishicha, bu ular tomonidan boshpana so‘rab qilingan murojaatga rad javobi kelganidan so‘ng sodir bo‘lgan.\n\nMa’lumotlarga ko‘ra, hukumat 4492 nafar bola hozirda qayerda ekanligini bilmaydi. Ushbu raqamlar ichida mamlakatga o‘zi mustaqil va ota-onasi bilan kelgan bolalar bor. Shvetsiya migratsiya agentligining ma’lumotlariga bo‘yicha 2018-yilning dastlabki ikki oyida 223 nafar bola bedarak yo‘qolgan. O‘tgan yilning shu davrida esa ushbu ko‘rsatkich 152 tani tashkil etgan.\nAyni vaqtda Shvetsiyada bu kabi holatlarni nazarda tutuvchi qonun yo‘qligi sabab boshpana so‘rab yo‘qolgan bolalar haqida hech nima ma’lum emas. 2017-yilning oxirida mahalliy ombudsman bolalarning yo‘qolishini bartaraf etishga oid hisobotini taqdim etgan. Xususan, u yo‘qolganlarni qidirishni taklif qilgan. Ammo bu taklifligicha qolib ketgan, amalga oshirilmagan.", "category": "Dunyo", "title": "Shvetsiyada minglab bolalar bedarak yo‘qolmoqda", "date": "03/20/2018", "url": "https://daryo.uz/2018/03/20/shvetsiyada-minglab-bolalar-bedarak-yoqolmoqda/"}
{"content": "Bugun, 10-may kuni ertalab “Davr” bankning Uchtepa filiali mijozlariga turli vaqtlarda qabul qilingan, ammo hisob varag‘iga yozilmagan pullarni qaytarib bera boshladi. Bu haqda “Novosti Uzbekistana” xabar berdi.\n\nZarar ko‘rgan omonatchilarning aytishicha, kecha, 9-may kuni bank ularga pulini qaytarib berishini xabar qilgan. Markaziy bank fuqarolar murojaatiga ko’ra ro’yxat tuzgan va uni “Davr” bank boshqaruvchisiga taqdim etgan.\n“Yaqindagina biz bank xodimlariga pasportimizdan nusxa va bank kassasiga qilgan to’lovimizning kvitansiyasini qoldirdik. Bugun ertalabdan bank biz bilan shartnoma tuzdi. Soat 11 ga yaqin bizning pulimizni qaytara boshladi”, — deydi bank omonatchilaridan biri Saodat To‘raxonova.\nHozirda o‘nga yaqin odam o‘z jamg‘armalarini qaytarib olishga muvaffaq bo‘ldi. Lekin ro’yxatda yana ancha aldangan omonatchilar bor.\n7-may kuni “Davr” bankning Uchtepa filialida keng ko’lamli hodisa yuz bergan: kassir va kredit bo‘limi xodimi katta miqdordagi summani o‘marishda gumon qilingan. Toshkent shahar IIBBni xabar qilishicha, allaqachon 20 dan ortiq jabr ko‘rgan fuqarolardan ariza kelib tushgan. Lekin aldangan omonatchilarning soni kundan kunga oshib bormoqda. O‘z navbatida bank boshqaruvchisi bu voqeaga bankning aloqasi yo‘qligini hamda tergov tugamagunicha hech kimning puli yo‘qolib qolmasligini, chunki jabr ko‘rganlar bank mijozlari emasligini aytgan.\nBank boshqaruvchisi va huquqshunos fuqarolarga huquqni himoya qilish organlariga murojaat qilishlarini tavsiya qilgan.\nKuni kecha Markaziy bank bu masalada rasmiy bayonot qilgan. Unga ko‘ra, agar “Davr” bank zarar ko‘rganlarga o‘z omonatini qaytarmasa, unga nisbatan qat’iy chora ko‘riladi. Bundan tashqari, Markaziy bank bank rahbariyatining javobini, jumladan, “jinoyat sodir etish uchun sharoit yaratish”da fuqarolarni ayblagan rasmiylarning bayonotlarini yetarli emas deb hisobladi. Bu bank aksiyadorlari boshqaruvchini almashtirishni talab qilishiga imkon beradi.", "category": "Mahalliy", "title": "“Davr” bankning Toshkent shahar Uchtepa filiali aldangan omonatchilarga pulini qaytarib bera boshladi", "date": "05/10/2019", "url": "https://daryo.uz/2019/05/10/davr-bankning-toshkent-shahar-uchtepa-filiali-aldangan-omonatchilarga-pulini-qaytarib-bera-boshladi/"}
{"content": "Turkiyaning Istanbul shahrida Jahon sog‘liqni saqlash tashkiloti (JSST) Yevropa mintaqaviy byurosining Sog‘liqni saqlash sohasidagi favqulodda vaziyatlardan odamlarni himoya qilish bo‘yicha sa’y-harakatlarni birlashtirish mavzusiga bag‘ishlangan oliy darajadagi vazirlar yig‘ilishi bo‘lib o‘tmoqda. Bu haqda Sog‘liqni saqlash vazirligi matbuot xizmati xabar berdi.\n\nUnda JSST Yevropa mintaqaviy byurosiga a’zo 53 davlatning sog‘liqni saqlash vazirlari, xalqaro ekspertlar, jumladan, O‘zbekiston Sog‘liqni saqlash vaziri Alisher Shodmonov boshchiligidagi delegatsiya ham ishtirok etmoqda.\nMazkur uch kunlik yig‘ilishda tibbiyot sohasida global darajadagi masalalar atroflicha ko‘rib chiqilgan.\nMuhokamalar sessiyalarga bo‘lingan holda davom etgan.\nO‘zbekiston Sog‘liqni saqlash vaziri Alisher Shodmonov raisligida o‘tgan yakunlovchi yalpi majlisda mintaqada salomatlikni asrash borasida 2023-yilgacha va undan keyingi rivojlanish bosqichlari muhokama etilgan.", "category": "Mahalliy", "title": "JSSTning oliy darajadagi xalqaro sessiyalaridan biriga O‘zbekiston rahbarlik qildi", "date": "02/14/2019", "url": "https://daryo.uz/2019/02/14/jsstning-oliy-darajadagi-xalqaro-sessiyalaridan-biriga-ozbekiston-rahbarlik-qildi/"}
{"content": "10-fevral kuni Afg‘onistonning turli hududlarida IShID terroristik guruhi va “Tolibon” harakatining kamida 30 nafar jangarisi yo‘q qilindi. Bu haqda “TASS” xabar berdi.\n\n“Nangarxar viloyatining Xojani tumanida amalga oshirilgan aviahujum natijasida ikki nafar IShID jangarisi o‘ldirilgan, yana yetti nafari Gilmend viloyatining Vasher uyezdida va Balx viloyatining Shamtal uyezdida amalga oshirilgan harakatlar natijasiga yo‘q qilingan”, — deyiladi xabarda.\nShuningdek, G‘azna viloyatida to‘rt nafar “Tolibon” jangarisi yo‘q qilindi.\nBundan tashqari, Afg‘onistonning maxsus tayinlangan kuchlari tomonidan Tarinkot shahrida “Tolibon” vakilining 13 nafari o‘ldirilgan va ikkita portlash apparatini yo‘q qilgan.\nKunar va Paktiya viloyatlarida ham yana to‘rt nafar “Tolibon” jangarisi yo‘q qilingan.\nTinch aholi va xavfsizlik kuchlarining halok bo‘lgani haqida ma’lumot keltirilmagan.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "Afg‘onistondagi jangovar operatsiyalarda bir kunda 30 nafar terrorchi yo‘q qilindi", "date": "02/11/2019", "url": "https://daryo.uz/2019/02/11/afgonistondagi-jangovar-operatsiyalarda-bir-kunda-30-nafar-terroristlar-yoq-qilindi/"}
{"content": "Temuriylar tarixi davlat muzeyida Sohibqiron Amir Temurning qosh tolalari, Shohrux qabridan chiqqan mato, Mironshoh qabridan chiqqan munchoq bo‘laklari, Ulug‘bek belbog‘idan parcha, Bibixonim qabridan chiqqan taqinchoq saqlanadi. Bu haqda O‘zA xabar berdi.\n\n“Ma’lumki, 1941-yil Qori Niyoziy boshchiligidagi komissiya tomonidan Sohibqiron qabri ochilgan va mutaxassislar tomonidan o‘rganilgan. Unda Sohibqiron Amir Temurga tegishli qosh tolalari topilgan. Dunyoda yagona eksponat bizning muzeyimizda saqlanadi. Muzeyda saqlanayotgan eksponatlar orasida Mirzo Ulug‘bekning ipakdan to‘qilgan belbog‘i parchalari ham bor”, – deydi muzey fond bo‘limi mudiri Nargis Xolova.\n\nShuningdek, eksponatlar orasida Amir Temur kafanining parchasi ham bo‘lib, unda sura yozilgan, u suv ta’siri hisobiga anchayin eskirgan. Bundan tashqari, muzeyda Shohrux qabridan chiqqan mato bo‘lagi, Mironshoh qabridan chiqqan munchoq bo‘lagi, Bibixonim qabridan chiqqan taqinchoq ham saqlanadi. Ularning barchasi Amir Temur maqbarasidan topilgan va 1996-yil tegishli buyruq bilan muzeyga keltirilgan. Muzey ta’mirlanayotgan vaqt eksponatlar bir muddat muzey fondidda saqlangan va yaqinda yana eksponatlar qatoridan joy olgan.\n\nMazkur eksponatlar muzeyga tashrif buyuruvchilar, ayniqsa, xorijlik mehmonlarda katta qiziqish uyg‘otmoqda.\n\nUshbu eksponatlar sabab muzeyga tashrif buyuruvchilar soni oshmoqda. Ma’lumot o‘rnida aytish mukinki, 2018-yil muzeyga jami 171 mingdan ortiq kishi kelgan va ularning 23 mingdan ziyodi xorijlik mehmonlardir. Muzeyga 18 yoshgacha bo‘lgan bolalar seshanba va juma kunlari bepul kirishlari mumkin. O‘tgan yil muzeyga jami 70 mingdan ortiq kishi bepul kirgan bo‘lsa, ularning 60 mingga yaqini mazkur imtiyozdan foydalangan yoshlar hisoblanadi.\n\n\n\n", "category": "Mahalliy", "title": "Amir Temurning qosh tolalari va Ulug‘bek belbog‘i parchalari yana Temuriylar tarixi davlat muzey ko‘rgazmasiga qo‘yildi (foto)", "date": "04/08/2019", "url": "https://daryo.uz/2019/04/08/amir-temurning-qosh-tolalari-va-ulugbek-belbogi-parchalari-yana-temuriylar-tarixi-davlat-muzey-korgazmasiga-qoyildi-foto/"}
{"content": "Davomi: Aktyor Shuhrat Nuraliyev vafot etdi\nAktyor Shuhrat Nuraliyev chuqur koma holatida, uning vafot etgani haqidagi xabarlar asossiz. Bu haqda aktyorning ukasi Davron Nuraliyev jurnalist Feruz Muhammadga ma’lum qildi.\n\nDavron Nuraliyevning so‘zlariga ko‘ra, qandli diabet kasalligidan aziyat chekib kelgan akasi Shuhrat Nuraliyev ayni vaqtda Endokrinologiya institutida chuqur koma holatida yotibdi.\n“Akamning vafot etgani haqida tarqalgan xabarlar asossiz”, — deydi Davron Nuraliyev.\nAvvalroq bir qator internet-nashrlarda 37 yoshli aktyor Shuhrat Nuraliyevning vafot etgani haqida xabar berilgan edi.\nMa’lumot uchun, Shuhrat Nuraliyev O‘zbek milliy drama teatri va kinodagi qator rollari bilan tanilgan. Xususan, “Osmondagi bolalar”, “Devona”, “Ulfatlar-2”, “Yangi boy”, “Sevginator-2”, “Zarb” filmlaridagi rollari uni ayniqsa mashhur qilgan.\nShuhrat Nuraliyev kinorejissor sifatida bir qancha filmlarni suratga olgan, so‘nggi vaqtlarda esa xususiy teatrda bosh rejissor sifatida faoliyat ko‘rsatib kelayotgan edi.", "category": "Madaniyat", "title": "Aktyor Shuhrat Nuraliyevning vafot etgani haqidagi xabarlar tasdiqlanmadi. U chuqur koma holatida", "date": "11/22/2017", "url": "https://daryo.uz/2017/11/22/aktyor-shuhrat-nuraliyevning-vafot-etgani-haqidagi-xabarlar-tasdiqlanmadi-u-chuqur-koma-holatida/"}
{"content": "O‘zbekistonda mobil qurilmalarni xalqaro o‘ziga xos identifikatsiya kodlari (IMEI) asosida ro‘yxatga olish bo‘yicha tizim joriy qilinadi. Bu O‘zbekiston hukumatining mobil qurilmalarni hisobga olish tizimini tartibga solish chora-tadbirlari to‘g‘risidagi qarorida nazarda tutilgan.\nQayd etishlaricha, mazkur tizim mobil qurilmalardagi o‘ziga xos identifikatsiya kodlari to‘g‘riligini tekshirish orqali ularning mulkdorlari (egalari) huquqlarining himoya qilinishini ta’minlash, mobil qurilmalardan ularning egalarini ogohlantirmasdan noqonuniy va ruxsatsiz foydalanishga yo‘l qo‘ymaslik, shuningdek, ichki bozorni kontrafakt mahsulotlardan himoya qilish hamda sog‘lom raqobat muhitini yuzaga keltirish imkonini beradi.\nMobil qurilmalarning identifikatsiya kodlarini ro‘yxatga olish va qo‘llash, ushbu yo‘nalishda normativ-huquqiy bazani yaratish va takomillashtirishda Axborot texnologiyalari va kommunikatsiyalarini rivojlantirish vazirligi vakolatli organ, “UZINFOCOM davlat axborot xizmatlarini yaratish va qo‘llab-quvvatlash bo‘yicha yagona integrator” kompaniyasi esa tizim operatori etib belgilandi.\nQaror bilan 2019-yil 1-aprelgacha:\nBundan tashqari, tizim operatoriga mahsulotlar (ishlar, xizmatlar) yetkazib beruvchilar yoki ularning rasmiy dilerlari bilan shartnomalar tuzishga va keyinchalik ularni Loyihalarni va import kontraktlarini kompleks ekspertiza qilish markazi DUKda ekspertizadan o‘tkazishga ruxsat berildi.\nShuningdek, tizim operatoriga uni tashkil etish va joriy etish doirasida olib kiriladigan uskuna, butlovchi buyum va ehtiyot qismlar, dasturiy ta’minot mahsulotlari, vosita va moslamalar, kompyuter hamda server texnikasi uchun bojxona to‘lovlarini bojxona deklaratsiyasi qabul qilingan kundan boshlab 36 oygacha bo‘lib-bo‘lib to‘lash huquqi berildi.\nIMEI (International Mobile Equipment Identity — mobil uskunaning xalqaro identifikatori) — odatda 15 raqamdan iborat unikal son bo‘lib, qurilmaning o‘zida (*06# ni terish orqali ekranda ham ko‘rsa bo‘ladi), batareyasi ostida, qutisida va kafolat talonida aks etgan bo‘ladi. IMEI-kodlar GSM, WCDMA va IDEN telefon tarmoqlarida ishlovchi uyali telefonlarda, planshetlarda va ba’zi sun’iy yo‘ldosh telefonlarida qo‘llaniladi.", "category": "Texnologiyalar", "title": "O‘zbekistonda ichki bozorni kontrafakt mahsulotlardan himoya qilish maqsadida mobil qurilmalar IMEI-kodlari asosida ro‘yxatga olinadi", "date": "10/25/2018", "url": "https://daryo.uz/2018/10/25/ozbekistonda-ichki-bozorni-kontrafakt-mahsulotlardan-himoya-qilish-maqsadida-mobil-qurilmalar-imei-kodlari-asosida-royxatga-olinadi/"}
{"content": "O‘tgan yil oxirida kutilmaganda hukumat rahbari lavozimidan iste’fo bergan Yangi Zelandiya sobiq bosh vaziri Jon Ki parlamentni ham yaqin haftalar mobaynida tark etadi. Bu haqda “TASS” xabar bermoqda. \n\nJon Ki katta siyosatdan uzil-kesil ketishiga umumiy saylovlargacha 6 oydan oshiq muddat mobaynida vakili qandaydir sabablarga ko‘ra o‘z majburiyatlarini bajarolmaydigan okrugda qo‘shimcha saylovlar o‘tkazilishini ko‘zda tutuvchi mamlakat konstitutsiyasi xalaqit berayotgan edi. \nYangi Zelandiyada parlament saylovlari 23-sentabrga mo‘ljallangan, shu tariqa sobiq bosh vazir vakil bo‘lgan Hellensvill okrugida qo‘shimcha saylovlar o‘tkazilishi talab etilmaydi. \n55 yoshli Jon Ki mamlakat tarixiga Yangi Zelandiyani global moliyaviy inqiroz davrida muvaffaqiyatli boshqargan yetakchi va rahbarligi ostida partiyasi saylovlarda yutqazmagan siyosatchi sifatida kiradi. \nJon Ki katta siyosatdan ketish haqidagi qarorini shaxsiy sabablar bilan izohladi, biroq ularni oshkor etmaslikni ma’qul ko‘rdi. ", "category": "Dunyo", "title": "Yangi Zelandiya sobiq bosh vaziri katta siyosatdan butkul ketishini ma’lum qildi", "date": "03/22/2017", "url": "https://daryo.uz/2017/03/22/yangi-zelandiya-sobiq-bosh-vaziri-katta-siyosatdan-butkul-ketishini-malum-qildi/"}
{"content": "Hukumat qarori bilan Xayitbay Axmadaliyevich Omonov “O‘zbekiston temir yo‘llari” aksiyadorlik jamiyati boshqaruvi raisining sanoat ishlab chiqarishi masalalari bo‘yicha o‘rinbosari etib tasdiqlandi.\n\nEslatib o‘tamiz, “O‘zbekiston temir yo‘llari” aksiyadorlik jamiyati xalq xo‘jaligi va aholining temir yo‘l transportida yuk va yo‘lovchilarni tashish ehtiyojlarini to‘la qondirish hamda temir yo‘lning barqaror va xavf-xatarsiz ishlashini ta’minlash maqsadida tashkil etilgan.", "category": "Mahalliy", "title": "“O‘zbekiston temir yo‘llari” boshqaruv raisi o‘rinbosari tayinlandi", "date": "12/06/2018", "url": "https://daryo.uz/2018/12/06/ozbekiston-temir-yollari-boshqaruv-raisi-orinbosari-tayinlandi/"}
{"content": "Yevropa Ittifqoining aksilmonopol nazorati organi Gollivudning oltita yirik studiyasini va Buyuk Britaniyaning Sky TV pulli telekanalini filmlarning litsenziyasini YeIning boshqa davlatlarida bloklab qo‘yishda aybladi, deb xabar bermoqda “RIA Novosti”.\n\nSky TV telekanalidan tashqari Gollivudning quyidagi kompaniyalari tekshiruvdan o‘tkaziladi: Disney, NBC Universal, Paramount Pictures, Sony, Twentieth Century Fox va Warner Bros.\n“Yevropalik iste’molchilar pulli telekanallarni o‘z xohishlariga ko‘ra va qayerda yashashlari yoki YeIning qayeriga sayohat qilishlaridan qat’i nazar tomosha qilishni istashadi. YeIning internetda o‘tkazgan aksilmonopol tekshiruvi ularda bunday imkoniyat yo‘qligini ko‘rsatdi”, — dedi Yevropa raqobat komissari Margaret Vestager.", "category": "Madaniyat", "title": "Yevropa Ittifoqi Gollivudning oltita studiyasiga nisbatan aksilmonopol tekshiruvini boshladi", "date": "07/23/2015", "url": "https://daryo.uz/2015/07/23/yevropa-ittifoqi-gollivudning-oltita-studiyasiga-nisbatan-aksilmonopol-tekshiruvini-boshladi/"}
{"content": "30-iyun kuni O‘zbekiston hukumati Toshkent shahar ichki ishlar Bosh boshqarmasi Yo‘l harakati xavfsizligi boshqarmasi qoshidagi ixtisoslashtirilgan montaj qilish va foydalanish boshqarmasi xodimlarini moddiy rag‘batlantirish chora-tadbirlari to‘g‘risida qaror qabul qildi. Bu haqda “Gazeta.uz” ma’lumot bermoqda.\n\nHujjatda ta’kidlanishicha, qaror poytaxtda yo‘l harakati xavfsizligini ta’minlovchi svetofor obyektlari, yo‘l belgilari o‘rnatish va ularga xizmat ko‘rsatish hamda yo‘l chiziqlari o‘tkazish ishlari samaradorligini oshirish maqsadida qabul qilingan.\nHujjatda, shuningdek, 1-iyuldan boshlab ixtisoslashtirilgan montaj qilish va foydalanish boshqarmasining maxsus yoki harbiy unvonlarga ega bo‘lmagan xodimlari mehnatiga haq to‘lash tarif setkasini amalga kiritish ko‘zda tutilgan. Unga ko‘ra, xodimlarning lavozim maoshlariga 20 foizgacha miqdorda har oylik shaxsiy ustama joriy etiladi.", "category": "Mahalliy", "title": "Toshkent YHXB montajchilarining maoshi oshiriladi", "date": "07/11/2016", "url": "https://daryo.uz/2016/07/11/toshkent-yhxb-montajchilarining-maoshi-oshiriladi/"}
{"content": "20-avgust kuni soat 10:00 dan boshlab Toshkentda Uzonline foydalanuvchilari Tas-ix saytlariga kirolmadi. Bu haqda xalq deputatlari Uchtepa tuman kengashi deputati Nuriddin Zaynitdinov Facebook’dagi sahifasida ma’lum qildi.\n\n“Tizimdagi uzilishlar haqida rasman hech qanday ma’lumot berilmadi. Shu bilan birga, O‘zbekistondagi voqealarni yoritishga ixtisoslashgan qator axborot-tahliliy internet resurslardan (Uzmetronom.com, Ferghananews.com, Asiaterra.info) erkin foydalanish imkoniyati tug‘ildi. Bu ikki holat bir-biriga bog‘liqmi-yo‘qmi, vaqt ko‘rsatadi”, — deya yozuv qoldirgan deputat.\nMa’lumot uchun, Uzonline oldinroq “2018-yilning 19-avgustidan 30-avgustiga qadar “O‘zbektelekom“ AK tarmog‘ida rejalashtirilgan profilaktika ishlari olib boriladi. Ushbu davrda tungi keng polosali ulanish xizmatlarini taqdim etish sifati pasayishi kuzatilishi mumkin”, deya ogohlantirgandi.", "category": "Texnologiyalar", "title": "Deputat Nuriddin Zaynitdinov: O‘zbekistondagi voqealarni yoritishga ixtisoslashgan qator saytlarga kirish imkoniyati tug‘ildi", "date": "08/20/2018", "url": "https://daryo.uz/2018/08/20/deputat-nuriddin-zaynitdinov-ozbekistondagi-voqealarni-yoritishga-ixtisoslashgan-qator-saytlarga-kirish-imkoniyati-tugildi/"}
{"content": "Livan bosh vaziri Saad Haririyning koalitsion mahkamada o‘zi egallab turgan lavozimni tark etishi va iste’foga chiqqanini e’lon qilishi kutilmoqda. Bu haqda Al Hadath telekanali hukumatdagi manbalariga asoslanib xabar berdi, deb yozgan “TASS”.\n\nXabarga ko‘ra, Haririy Livan prezidenti Mishel Aun va parlament fraksiyalaridagi hamkorlari bilan aholi vakillari Bayrutdagi norozilik namoyishlarida talab qilayotgan vazirlar mahkamasidagi o‘zgarishlarni kelisha olmagan.\n28-oktabr, dushanba kuni Livan Markaziy banki rahbari Riad Salom CNN telekanaliga bergan intervyusida agar muammoga yechim topilib, xalqning hukumatga ishonchsizligi davom etsa va ommaviy namoyishlar to‘xtatilmasa, mamlakat iqtisodiyotida og‘ir inqiroz boshlanishini bildirgan.\nShuningdek, Livan banklar assotsiatsiyasi 28-oktabrda mijozlarga bankomatlar orqali xizmat ko‘rsatilishi va uskunalar fuqarolarning maoshni o‘z vaqtida olishi uchun yetarli darajada naqd pul mablag‘lari bilan ta’minlanishini e’lon qilgandi. Norozilik bildirayotgan olomon Haririy iste’fosi, parlamentning tarqatib yuborilishi va muddatidan avval saylovlar o‘tkazilishini talab qilmoqda.\nO‘tgan haftada namoyishchilar Mishel Aunning hukumat bilan konstruktiv dialog qilish va vazirlar mahkamasi taklif qilgan inqirozdan chiqish bo‘yicha islohotlar rejasini birga muhokama qilish bo‘yicha bildirgan taklifini rad etgan.\nLivandagi aholining hukumatga qarshi norozilik namoyishlari 17-oktabrda vazirlar mahkamasining WhatsApp (oyiga 6 dollar) va boshqa ijtimoiy tarmoqlardan foydalanganlik uchun soliq solishi, tabak mahsulotlari uchun (import qutisi uchun 1,3 dollar, mahalliy quti uchun 0,5 dollar) yig‘imlar joriy etishi sabab boshlangan. Noroziliklar boshlangach Livan aloqa vaziri 18-oktabrda WhatsApp solig‘i bekor qilinganini e’lon qildi, keyinchalik Haririy boshqaruvidagi hukumat vazirlar va deputatlar maoshini 50 foizga qisqartirilishini bildirdi, ammo ushbu chora-tadbirlar ham namoyishlarni to‘xtata olmagan.\nLivan bosh vaziri Saad Haririy 2017-yilda ham iste’foga chiqishini e’lon qilgan va mamlakat hududini tark etgan. Keyinchalik ushbu bayonotni Saudiya Arabistoni bosimi ostida berganligini ta’kidlab, Livanga qaytgan hamda uning iste’fosi bekor bo‘lgandi.", "category": "Dunyo", "title": "OAV: Livan bosh vaziri yana iste’fo berishga qaror qildi", "date": "10/29/2019", "url": "https://daryo.uz/2019/10/29/oav-livan-bosh-vaziri-yana-istefo-berishga-qaror-qildi/"}
{"content": "Iroq hukumat qo‘shini Kirkuk viloyati markazi, shu nomli shaharni egalladi. Shahar 2014-yildan buyon kurdlarning “Peshmerga” harbiylashgan guruhi nazorati ostida edi. Bu haqda, Reuters’ga asoslanib, “RBK” xabar bermoqda.\n\nAytilishicha, shaharga Iroq zirhli transportyorlari kolonnasi va saralangan piyoda qo‘shinlar otryadlari kirib kelgan. Zirhli transportyorlar shahar hokimiyati oldida to‘xtab, pozitsiyalarni egallagan. Jangchilar binoni egallab, kurd bayroqlarini tushirgan va o‘rniga Iroq bayrog‘ini ko‘targan.\nOperatsiya qurbonlarsiz o‘tgan. Reuters ma’lumotlariga ko‘ra, shahardan millionga yaqin fuqaro qochgan.\n“Bu kun biz uchun bayram bo‘lishi lozim, biz Barzoniydan qutulganimizdan xursandmiz”, — dedi shaharda yashaydigan voqea guvohlaridan biri.\nMuqaddam Kurdiston rahbariyati Iroq federal hukumatini Kirkukda urush qo‘zg‘ashda ayblagan edi.", "category": "Dunyo", "title": "Iroq qo‘shinlari Kirkuk shahrini egalladi", "date": "10/16/2017", "url": "https://daryo.uz/2017/10/16/iroq-qoshinlari-kirkuk-shahrini-egalladi/"}
{"content": "Linkoln universiteti psixologlari smartfonning u yoki bu markasini afzal ko‘rish uning egasi haqida ko‘p narsa aytib bera olishini aniqladi, deb yozadi “Mobinfo.uz”. Tadqiqot 1-sentabr kuni Kardiffdagi Britaniya psixologiya hamjamiyati an’anaviy anjumanida taqdim etildi.\n\nOlimlar iOS va Android foydalanuvchilari qanday o‘ziga xos xususiyatlarga egaligini aniqlash uchun ikkita tadqiqot o‘tkazdi. Birinchisida psixologlar 240 nafar ishtirokchidan ta’riflarga ega anketani to‘ldirishni so‘radi. Ishtirokchilar fikriga ko‘ra, smartfon markalaridan har birining foydalanuvchilariga xos bo‘lgan ta’riflarnigina tanlash kerak edi. Ikkinchi tadqiqotda mutaxassislar 530 nafar Android va iOS foydalanuvchilarining real shaxsiy xususiyatlariga asoslangan holda ushbu stereotiplarni tekshirib ko‘rdi.\nBirinchi tadqiqot natijalari Android foydalanuvchilarini iPhone foydalanuvchilariga qaraganda halolroq, ko‘ngilchanroq va ochiqroq, ammo unchalik kirishimli bo‘lmagan deb tasavvur qilishlarini ko‘rsatdi. Ikkinchi tadqiqotda esa stereotiplarning ko‘pchiligi oqlanmadi.\nBiroq shu narsa aniq bo‘ldiki, Android foydalanuvchilari o‘z buyumlari boshqalarniki bilan bir xil bo‘lib qolmasligi haqida iPhone foydalanuvchilariga qaraganda ko‘proq qayg‘uradi. Shuningdek, iPhone foydalanuvchilari yuqori statusli telefonga ega bo‘lishni muhim deb hisoblaydi.", "category": "Texnologiyalar", "title": "Psixologlar iOS va Android foydalanuvchilari o‘rtasidagi farqlarni ko‘rsatib berdi", "date": "09/05/2016", "url": "https://daryo.uz/2016/09/05/psixologlar-ios-va-android-foydalanuvchilari-ortasidagi-farqlarni-korsatib-berdi/"}
{"content": "Yevropa Chempionlar Ligasining joriy haftadagi eng yaxshi o‘yinchisi nomi ma’lum bo‘ldi.\n\nSo‘rovnoma yakunlariga ko‘ra, “Manchester Siti” yarim himoyachisi Kevin de Bryuyne haftaning eng yaxshi futbolchisi deb topildi. Belgiyalik futbolchi 1/8 final ilk bahsi doirasida “Real”ga qarshi kechgan bahsda (2:1) jamoasining ikkita golida ham qatnashdi (gol va assist).\nMavzuda doir: Chempionlar Ligasida hafta ramziy terma jamoasi ma’lum bo‘ldi\nUshbu sovrin uchun kurashda Kevin Serj Gnabri (“Bavariya”), Serxio Buskets (“Barselona”) va Hussem Auar (“Lion”) kabi o‘yinchilarni ortda qoldirdi.", "category": "Sport", "title": "Chempionlar Ligasida haftaning eng yaxshi o‘yinchisi aniqlandi", "date": "02/29/2020", "url": "https://daryo.uz/2020/02/29/chempionlar-ligasida-haftaning-eng-yaxshi-oyinchisi-aniqlandi-2/"}
{"content": "“Terabayt.uz” nashri Toshkentning “Malika” (“Fleshka”) maishiy texnika va elektronika bozorida sotilayotgan planshetlarning 11-may holatiga ko‘ra narxlari bilan tanishtirdi.\n\nApple planshetlari:\niPad Mini 4 (Wi-Fi, 4 G, 64 Gb) – 3 840 000 so‘m\niPad Air 2 (Wi-Fi, 4 G, 16 Gb) – 3 328 000 so‘m\niPad Air 2 (Wi-Fi, 4 G, 64 Gb) – 4 032 000 so‘m\niPad touch 16 Gb – 1 600 000 so‘m\niPad touch 32 Gb – 1 920 000 so‘m\niPad touch 64 Gb – 2 240 000 so‘m\nSamsung planshetlari:\nSamsung Galaxy Tab E 9.7 – 1 280 000 so‘m\nSamsung Galaxy Tab A 7.0 – 1 280 000 so‘m\nSamsung Galaxy Tab S2 9.7 – 2 848 000 so‘m\nSamsung Galaxy Tab 3 Lite – 992 500 so‘m\nLenovo planshetlari:\nLenovo 7.0 (8 Gb) –1 007 500 so‘m\nLenovo 7.0 (16 Gb) –1 072 500 so‘m\nArtel planshetlari:\nArtel Nova 7 – 780 000 so‘m\nArtel P1– 780 000 so‘m\nHuawei planshetlari:\nHuawei 7.0 – 1 007 500 so‘m\nApple soatlari:\nApple Watch sport 42 mix – 2 560 000 so‘m\nApple Watch sport 38 mix – 2 112 000 so‘m\nApple Watch Milanese loop 42m – 4 480 000 so‘m\nApple Watch Classic BRL – 4 800 000 so‘m\nSamsung soatlari:\nGear S2 classic – 1 856 000 so‘m\nGear S2 sport – 1 728 000 so‘m\nRo‘yxatda keltirilgan qurilmalarni ko‘rsatilgan narxlarda sotib olishga “Daryo” nashri kafolat bermaydi. Qurilmalar va ularning narxlari haqidagi axborot faqat tanishish uchun taqdim etilgan.", "category": "Texnologiyalar", "title": "Toshkentdagi “Fleshka” savdo majmuasida sotilayotgan planshetlarning narxlari e’lon qilindi", "date": "05/12/2016", "url": "https://daryo.uz/2016/05/12/toshkentdagi-fleshka-savdo-majmuasida-sotilayotgan-planshetlarning-narxlari-elon-qilindi/"}
{"content": "14-yanvar kuni taniqli dizayner Narimon Grigoryanning murdasi qotillik alomatlari bilan o‘zi ijarada yashaydigan xonadondan topildi.\n\nHolat yuzasidan shu kunning o‘zida Yashnobod tuman prokuraturasi tomonidan Jinoyat kodeksining 97-moddasi 1-qismi (qasddan odam o‘ldirish) bilan jinoyat ishi qo‘zg‘atildi.\nMavzuga doir: Dizayner Narimon Grigoryanning jasadi o‘zi ijarada yashaydigan uydan topilgan. Jinoyat ishi qo‘zg‘atildi\nNarimon Grigoryan o‘zbekistonlik taniqli dizayner, xalqaro moda namoyishlari, tanlovlari va festivallari ishtirokchisi edi. U 2004—2008-yillarda O‘zbekiston raqs akademiyasida tahsil olgan. U Toshkentda Nariman Grigoryan brendi ostidagi moda uylariga egalik qilardi.\nU o‘z vaqtida “Todes” guruhi safida ijod qilgan, xalqaro raqs tanlovlarida O‘zbekistondan yagona hakam sifatida ishtirok etib kelardi.\nO‘zbek shou-biznesi vakillari Narimon Grigoryanni xotirlamoqda. Xususan, “Setora” guruhi xonandasi Leyli Narimon har doim ochiqko‘ngil va mehribon inson sifatida xotirlanishini yozadi:\n“Bunga ishongim kelmaydi. Kim sen bilan bunday ish qilishga jazm qildi? Ushbu qilmish uchun javob berishsin! Narimon, xotirang qalblarimizda mangu yashaydi. Biz uchun go‘zallik yaratganing, qo‘llab-quvvatlaganing, qilgan barcha yaxshiliklaring uchun rahmat! Seni har doim ochiq va mehribon inson sifatida eslab qolamiz”.\n         View this post on Instagram          \n Я не могу поверить в это😭. Тебя больше нет с нами. Кто посмел  так поступить с тобой ?!!! Пусть ответит за это по полной программе. Нариманчик! Память о тебе навсегда в наших сердцах. Спасибо за то, что создавал красоту для нас , спасибо за твою поддержку , спасибо за все доброе, что ты делал для нас. 😭😭😭 Мы будем помнить тебя всегда светлым и добрым человеком .#rip#narimangrigoryan\n \nA post shared by  LEYLI 🎤 Uzbekistan (@leyli_setora) on Jan 14, 2020 at 3:47am PST\n“Men seni quvnoq, o‘z uslubiga ega, hayotni boricha qabul qila olish va seva olish qobiliyatiga ega inson sifatida xotirlayman. Sen o‘z ishingning ustasi eding. Va shunchaki o‘z atrofida iliq atmosfera yarata olgan mehribon va jonkuyar inson eding. Men sendek do‘stim bo‘lganidan xursandman. Afsuski, bu dunyoni juda erta tark etding. Joying jannatdan bo‘lsin”, — deb yozadi xonanda Tamila.\nYagona esa Narimonni o‘z maqsadi sari olg‘a qadam tashlaydigan inson sifatida xotirlaydi:\n“Afsus. Bizning Narik (Narimon) iste’dodli, har doim olg‘a intiladigan, hech kimga zarari tegmaydigan inson edi. Alvido, do‘stim!”.\nhttps://www.instagram.com/p/B7UypycgrVD/\n“Narimon bilan tengdoshmiz, u bilan ‘Sevimli ovoz’ loyihasi doirasida tanishgandik, begona odam bilan bittada hech qachon ochilib kulishib o‘tirmayman, yulduzim to‘g‘ri keladigan odam bilan tanishsam, yuz yillik tanishimdek hamma narsani muhokama qilishim mumkin. Narimon har qanday odamni o‘ziga yengil tortadigan xususiyati bor ajoyib inson edi. Nihoyatda talantli, raqs, kiyimlar dizayni, sahnada o‘zini tutish madaniyati — hammasidan professional bilimi bor bola edi.\nUning men uchun eng yodda qolarli xususiyati bu odamlarni oson kuldira olishi edi ‘umpata-tumpan’ deb doira chalgandek yoshi katta odamlarni kamchiligini yuziga aytib, stolni urib qo‘yardi, bunday odamlarni ‘yuradigan kayfiyat’, ‘bitmas tuganmas yumor sohibi’ deyishadi, u shunaqa edi...\nBugun qalbim yig‘ladi, shu bola o‘lganini eshitib yuragim achidi, u bekorga yashamagani aniq, qisqa umri davomida katta ishlarni qilishga ulgurdi, orqasidan yig‘laydigan odamlari qolgan ekan, demak foniy dunyoda ham saodatga erishishiga ishonaman, shunaqa bo‘lsin, Ilohim! Joying jannatda bo‘lsin do‘stim”, — deb yozadi “Sevimli” telekanali bosh prodyuseri Amira Rashidova.\nhttps://www.instagram.com/p/B7TzSEHpNXa/\n“Bunga ishonish qiyin, tilim lol, sen eng samimiy, mehribon do‘stim sifatida mudom xotiramda qolasan”, — deya marhumni xotirlaydi Energetika vaziri matbuot maslahatchisi Elmira Bekmurodova.\nhttps://www.instagram.com/p/B7TZ_VOJga1/", "category": "Madaniyat", "title": "“Orqasidan yig‘laydigan odamlar qolibdimi, u bekorga yashamagan”.  Shou-biznes vakillari dizayner Narimon Grigoryanni xotirlamoqda", "date": "01/15/2020", "url": "https://daryo.uz/2020/01/15/orqasidan-yiglaydigan-odamlar-qolibdimi-u-bekorga-yashamagan-shou-biznes-vakillari-dizayner-narimon-grigoryanni-xotirlamoqda/"}
{"content": "“Manchester Yunayted” futbolchilari Devid Moyesdan norozi bo‘lmoqda, deb yozadi “Uff.uz”\n\nMankunianlik futbolchilar Moyes jamoa obro‘yiga putur yetkazmoqda, degan fikrni bildirgan. Bunga sabab, Aleks Fergyuson davrida APL chempioni bo‘lgan tarkib, Moyes davriga kelib o‘zgarishlar talab qilib qolgan. Futbolchilar aynan Moyesning taktikasi va ish uslubi tufayli “Manchester Yunayted”ning o‘yini inqirozga yuz tutyapti, deb hisoblamoqda.\nBunga misol sifatida, Angliya chempionati doirasida “Manchester Siti”ga qarshi o‘tkazilgan o‘yin (0:3) ko‘rsatilgan. Bu o‘yinni Moyes 4—3—3 chizmasi ostida o‘tkazishga qaror qilgan, ammo butun hafta davomida o‘yinga 4—4—2 bo‘yicha tayyorgarlik ko‘rilgan.\nMoyesga nisbatan norozilik kayfiyati shu qadar kuchayib ketganki, futbolchilar klub rahbariyatidan murabbiyni iste’foga chiqarishni talab qilmoqchi.\n“Uff.uz”ning ta’kidlashicha, o‘z navbatida “MYu” rahbariyati ham Devid Moyes ko‘rsatayotgan natijalardan norozi. Klub menejmenti yangi mutaxassis qidirishni boshlab yuborgan. Xabar qilinishicha, Moyes faqat Aleks Fergyusonning tavsiyasi bilan tayinlangan bo‘lib, klubning ko‘plab aksionerlari boshqa nomzodlarga e’tibor qaratishni istagan edilar.", "category": "Sport", "title": "“MYu” futbolchilari klub rahbariyatidan murabbiyni iste’foga chiqarishni talab qilmoqchi", "date": "03/27/2014", "url": "https://daryo.uz/2014/03/27/myu-futbolchilari-klub-rahbariyatidan-murabbiyni-istefoga-chiqarishni-talab-qilmoqchi/"}
{"content": "YuNESKO Samarqandni xavf ostidagi jahon madaniy merosi ro‘yxatiga kiritmaydigan bo‘ldi. Bu haqda Bokuda bo‘lib o‘tayotgan Jahon madaniy merosi qo‘mitasining 43-sessiyasida ishtirok etayotgan Bosh vazir o‘rinbosari Aziz Abduhakimov ma’lum qildi.\n\nAziz Abduhakimovga ko‘ra, yig‘ilishda O‘zbekistonning Buxoro va Samarqand shaharlari bo‘yicha hisoboti ko‘rib chiqilgan.\nMazkur hujjatlar asosida qabul qilingan qarorlarda O‘zbekiston rahbariyati tomonidan jahon madaniy merosi obyektlarini himoya qilish bo‘yicha ko‘rilgan choralar, jumladan, hukumat tarixiy shaharlarda qurilish ishlari olib borishga moratoriy joriy etgani ma’qullangan.\n\nSessiya yakunlari bo‘yicha qabul qilingan rezolyutsiyada Samarqand xavf ostidagi jahon madaniy merosi ro‘yxatiga kiritilishi bo‘yicha bandlar mavjud emas.\nEslatib o‘tamiz, oldinroq Shahrisabz tarixiy markazi ushbu ro‘yxatda qoldirilgani haqida xabar berilgandi.", "category": "Mahalliy", "title": "Samarqand xavf ostidagi jahon madaniy merosi ro‘yxatiga kiritilmaydigan bo‘ldi", "date": "07/05/2019", "url": "https://daryo.uz/2019/07/05/samarqand-xavf-ostidagi-jahon-madaniy-merosi-royxatiga-kiritilmaydigan-boldi/"}
{"content": "Xonanda Munisa Rizayeva qachon va kimga turmushga chiqishini ma’lum qildi. Bu haqda “Darakchi” gazetasiga asoslanib “Kun.uz” xabar bermoqda.\n\n“Nasib qilsa, albatta turmushga chiqaman va bundan hech kim bexabar qolmaydi. Men turmush, oila masalasiga jiddiy qarayman. Bir marta va bir umrga turmushga chiqaman”, – dedi Munisa Rizayeva.\n“Yuragim jiz etishi, chindan ham sevib qolishim kerak, deb aravani quruq olib qochadiganlardan emasman. Avvalo, meni va men sevgan insonning dunyoqarashi, o‘ziga ishonchi, sabr-toqati, aql-zakovati menikidan kuchli bo‘lishi lozim”, – dedi xonanda.\nMunisa Rizayevaning ta’kidlashicha, unga “bir qarashning o‘zidayoq gapini o‘tkaza oladigan, oilada haqiqiy bosh bo‘ladigan turmush o‘rtoq” kerak.\nXonandaning qo‘shimcha qilishicha, “san’at hayotining bir bo‘lagi bo‘lsa ham” oila, farzandlar uchun “o‘ylab o‘tirmay san’atidan voz kechgan bo‘lardi”.", "category": "Madaniyat", "title": "Xonanda Munisa Rizayeva “bir marta va bir umrga” turmushga chiqishini ma’lum qildi", "date": "01/28/2015", "url": "https://daryo.uz/2015/01/28/xonanda-munisa-rizayeva-bir-marta-va-bir-umrga-turmushga-chiqishini-malum-qildi/"}
{"content": "Britaniya shahzodasi Garrining amerikalik aktrisa Megan Markl bilan to‘yi Buyuk Britaniya iqtisodiyotini qo‘shimcha 500 million funt bilan ta’minlashi mumkin, deb yozadi Reuters.\n\nMilliy statistika boshqarmasi ma’lumotlariga ko‘ra, Garrining akasi shahzoda Uilyamning 2011-yil aprelida bo‘lib o‘tgan to‘yi tufayli Buyuk Britaniyaga tashrif buyuruvchilar soni o‘tgan yilning shu oyiga nisbatan 350 ming kishiga ko‘paygan edi. Shunga o‘xshash iqtisodiy ta’sir hozir ham kutilmoqda. Umuman olganda, hisob-kitoblarga ko‘ra, shahzodaning to‘yi qo‘shimcha qariyb 500 million funt sterling keltirishi mumkin.\nDastlabki hisob-kitoblarga ko‘ra, taxminan 200 million funt sterling turizm sohasidan tushadi, yana 150 million funtni odamlar ziyofatlar va tantanalarga sarflaydi, qariyb 50 million funt futbolka, kepka va boshqa esdalik buyumlarga ishlatiladi. Taxminan 100 million funt sterlingni esa Buyuk Britaniyaning butun dunyo bo‘ylab reklamasi keltiradi.", "category": "Dunyo", "title": "Britaniyada shahzoda Garrining to‘yi mamlakatga qancha daromad keltirishini hisoblab chiqishdi", "date": "01/04/2018", "url": "https://daryo.uz/2018/01/04/britaniyada-shahzoda-garrining-toyi-mamlakatga-qancha-daromad-keltirishini-hisoblab-chiqishdi/"}
{"content": "Xonanda Rayhon 19-aprelga o‘tar kechasi Instagram’dagi sahifasiga o‘zining jilmayib turgan suratini joylashtirdi. Suratga ilova qilingan falsafiy mulohazalar turli bahs-munozaralarga sabab bo‘ldi, deb yozadi “Darakchi.uz”.\nRayhon shunday deb yozadi: “Sevimli insonlarni yurakdan yulib tashlab bo‘lmaydi. Ularni vaqtincha tark etish, unutish, aldash mumkin. Biroq yo‘llar baribir ular tomon chorlaydi. Sevimli insonlarning xatolarini kechirish darkor. Sevimli insonlar ‘sobiq’ bo‘lmaydi. Sevimli insonlar bizning dunyomizni yoritguvchi quyosh kabidir”.\n\n“Darakchi.uz”ning yozishicha, bu so‘zlardan ta’sirlangan Rayhon muxlislarining aksariyati boshqa bir xonanda — Lolaning 18-aprel kuni premyerasi bo‘lib o‘tgan “Sog‘indim” klipini muhokama qilmoqda. Klipda bosh rollarni Lola va aktyor Yigitali Mamajonov ijro etgan (Yigitali Mamajonov 2012-yil noyabrida xonanda Rayhon bilan turmush qurgan edi, 2015-yil yanvarida esa Rayhon ajrashishga ariza bergani ma’lum bo‘lgandi).\n\n“Dugonam deb yurganingiz Lola atayin Yigitali bilan klip qilib, unga yopishib, o‘zini unga yaqinlashtirdi, shu yaxshimi endi? Lolaga Yigitalidan boshqasi qurib qolganmi? Nega aynan Sizning eringiz bilan?”, — deb yozdi foydalanuvchilardan biri. “Bilasizmi, bu hasad! Lolaga bunday er nasib qilmagan bo‘lsa-da, bitta klipda Yigitali bilan bir umr hayot kechirganday bo‘ldi? Lola o‘zini Sizning o‘rningizda tasavvur qilib ko‘rdi”, — dedi boshqa bir foydalanuvchi.\n\n“Lolani hurmat qilaman, yaxshi ko‘raman, ammo bunday klip olishini tasavvur ham qilmagandim. Bizni o‘zbekchilikda ayollar begona erkaklar bilan bunday quchoqlashishlari — xoh san’atkor, xoh oddiy inson bo‘lsin — gunoh-ku. Musulmonchilikka umuman to‘g‘ri kelmaydi”, — deb yozadi yana bir foydalanuvchi. “Bunga ishonolmayapman. Lola ‘Sog‘indim’ klipiga qadar sevimli xonandam edi. Klipni ko‘rib, Rayhon uchun yig‘ladim. Lola Rayhonning ikki bolasini gunohini oldi. Men undan nafratlanaman!”, — deb yozadi boshqa bir foydalanuvchi.\n\nRayhon muxlislarining izohlarini javobsiz qoldirgan. Ikki guruhga ajralgan internet foydalanuvchilari esa Lolaning yangi klipi muhokamasini davom ettirgan. Bir guruh foydalanuvchilar tobora qattiq bahsga kirishgan muxlislarni tinchlantirishga uringan.\n\n“Odamlar, tinchlaninglar, agar Yigitali Lolaning klipida rol ijro etgan bo‘lsa, bu ularning Rayhonning jig‘iga tegish uchun hamkorlik qilganini anglatmaydi. Ular ‘Jonim, sog‘indim’ klipida ham birga rol ijro etgan. Rayhon bunga e’tibor bermagan bo‘lsa kerak, chunki Lola va Yigitalining har ikkalasi ham ijodkor”, — deydi foydalanuvchlardan biri. “Bunga faqat klip sifatida qarash kerak. Agar Lola va Yigitali hayotda shunaqa ish qilganida, unda bir narsa desang, o‘rinli bo‘lardi. Kino, klip — bu hammasi kasb bilan bog‘liq narsalar”, — deydi bir kommentator.\n\nLolaga qaratilgan tanqidlardan asabiylashgan bir foydalanuvchi shunday qo‘shimcha qilgan: “Sizlardek ongi past odamlarni birinchi marta ko‘rishim. Yigitali ishlamasa — xotinining puliga yallo qilib yurgan kishi, ishlasa — yana gap. Qanday odamsiz o‘zi? Rayhonning Yigitali bilan ishi yo‘q. Sizlarga kim qo‘yibdi begona erkakni muhokama qilishni?”.\n", "category": "Madaniyat", "title": "“Bu klipi uchun Loladan nafratlanaman!”. Lolaning yangi klipi va Rayhonning Instagram’dagi fikri bahslarga sabab bo‘ldi", "date": "04/19/2016", "url": "https://daryo.uz/2016/04/19/bu-klipi-uchun-loladan-nafratlanaman-lolaning-yangi-klipi-va-rayhonning-instagramdagi-fikri-bahslarga-sabab-boldi/"}
{"content": "“Bolalar Yangi to‘lqini” (“Детская Новая волна”) ommabop musiqa yosh ijrochilarining xalqaro tanlovida 13 yoshli o‘zbekistonlik Sabina Mustayeva 3-o‘rinni egalladi. Bu haqda Olam.uz xabar beradi.\n\nToshkentda tug‘ilib o‘sgan Sabina Mustayeva – “Iqtidorli bolalar” tanlovining Gran-pri sohibasi (Toshkent, 2011). Bundan tashqari, u “Yulduzli Qrim” (“Звездный Крым”) xalqaro tanlovida birinchi o‘rinni qo‘lga kiritgan (Livadiya, 2012). Estrada va akedemik ijrochilik respublika tanlovi laureati, Toshkentdagi musiqa maktablari o‘quvchilari orasida o‘tkazilgan “Mardlar qo‘riqlaydi Vatanni” tanlovida Gran-priga sazovor bo‘lgan.\n\nJoriy yilda “Bolalar Yangi to‘lqini” tanlovining hakamlari tarkibiga taniqli kompozitorlar Igor Krutoy, Konstantin Meladze, italiyalik xonanda Alessandro Safina, Ukraina xalq artisti Ani Lorak, “Yangi to‘lqin-2009” g‘olibasi, ukrainalik jaz xonandasi Jamala kiritildi. Shuningdek, Rossiyaning mashhur yulduzlari – Vera Brejneva, Sergey Lazarev, Irina Dubsova, Yuliya Savicheva ham hay’at a’zolari sifatida ishtirok etdi.\nTanlovning final bosqichi 18—20-avgust kunlari “Artek” xalqaro oromgohida o‘tkazilib, unda dunyoning 11 mamlakatidan 16 nafar ishtirokchi qatnashdi.\nPaulina Skrabite (Litva) va Diana Xitarova (Rossiya) ikkinchi o‘rinni egalladi. Jastin Biberning “Baby” nomli qo‘shig‘ini ijro etgan 12 yoshli Sofiya Tarasova (Ukraina) esa birinchi o‘ringa loyiq deb topildi.", "category": "Madaniyat", "title": "13 yoshli Sabina Mustayeva “Novaya volna” xalqaro tanlovining sovrindoriga aylandi", "date": "08/21/2013", "url": "https://daryo.uz/2013/08/21/13-yoshli-sabina-mustayeva-xalqaro-tanlovda-barchani-lol-qoldirdi/"}
{"content": "Sony’ning smartfonlar biznesi so‘nggi paytlarda muvaffaqiyatsizliklarga uchramoqda, u Yaponiya kompaniyasining zarariga ishlayotgan ba’zi bo‘limlaridan biri bo‘lib turibdi, deb yozadi Phonearena.com.\n\nUshbu muammoga barham berish uchun Sony bosh direktori Kajuo Hirai har qanday yechimga, jumladan telefon va televizor biznesini sotish yoki boshqa kompaniyalar bilan qo‘shma korxonalar tuzishga tayyor.\nSony o‘zining smartfon biznesini sotishi haqida hech kim bilan muzokaralarga kirishganicha yo‘q, biroq Reuters yozishicha, kompaniya “hech qanday biznes abadiy emasligi”ni va “har bir bo‘lim Sony biznesni tark etishi mumkinligini tushunishi lozimligi”ni tan oladi.\nSony joriy biznes yilida jami 1,9 milliard dollar yo‘qotishini prognoz qilmoqda, bunda telefon bo‘limining “hissasi” katta bo‘ladi.", "category": "Texnologiyalar", "title": "Sony o‘z smartfon biznesini sotish haqida o‘ylab ko‘rishi mumkin", "date": "01/14/2015", "url": "https://daryo.uz/2015/01/14/sony-oz-smartfon-biznesini-sotish-haqida-oylab-korishi-mumkin/"}
{"content": "Lenovo — Xitoyning yirik kompyuter kompaniyasi Tayvanning HTC smartfon ishlab chiqaruvchisini sotib olish niyatida. Ular bir necha oydan buyon muzokaralar olib bormoqda.  Bu haqda AppleDaily Taiwan nashri xabariga tayanib VestiFinance ma’lum qildi.\n\nHar ikkala kompaniya vakillari shu yilning avgustidayoq bu masala yuzasidan uchrashuv o‘tkazgan, biroq aniq bir qarorga kelmagan edi. Nashrning ta’kidlashicha, ushbu kelishuv 2014-yilda amalga oshishi mumkin.\nTa’kidlash joiz, 2013-yilning uchinchi kvartalida HTC daromadi o‘tgan yilgiga nisbatan 33 foizga kamaydi va 47 milliard Tayvan dollarini (1,6 milliard AQSh dollari) tashkil etdi.\nIDC kompaniyasi tomonidan o‘tkazilgan tadqiqotlarga ko‘ra, HTC’ning smartfonlar dunyo bozoridagi hissasi bir yil ichida 3 foizdan 2,8 foizga tushib ketgan. Ushbu ko‘rsatkichga ko‘ra, kompaniya yetakchi ishlab chiqaruvchilar reytingida to‘qqizinchi o‘rinni egallagan.\n2011-yilda o‘z narxining 90 foizini yo‘qotgan HTC kompaniyasining sotilishi haqidagi mish-mishlar bir necha oydan buyon davom etmoqda. Tahlilchilarning fikricha, HTC qachonlardir muvaffaqiyatli bo‘lgan Blackberry va Nokia kompaniyalarining yo‘lidan bormoqda.\nEslatib o‘tamiz, har ikkala kompaniya ham o‘z aktivlarini sotmoqda: Nokia telefon biznesini Microsoft sotib oladi; Blackberry’ga esa IT-sanoatning yirik vakillari bo‘lmish Google, Intel, Cisco, Samsung kabi kompaniyalar qiziqish bildirmoqda.", "category": "Texnologiyalar", "title": "Lenovo kompaniyasi HTC’ni sotib olmoqchi", "date": "10/11/2013", "url": "https://daryo.uz/2013/10/11/lenovo-kompaniyasi-htcni-sotib-olmoqchi/"}
{"content": "Rejissor Tom Makkartining “Diqqat markazi”da filmi AQSh kinoakademiyasi tomonidan 2015-yilning eng yaxshi filmi deb topildi va “Oskar” mukofoti bilan taqdirlandi. Bu haqda “RIA Novosti” xabar bermoqda.\n\nEng asosiy “Oskar” uchun kurashda Makkartining filmi “Omon qolgan”, “Telba Maks”, “Bruklin”, “Xona”, “Josus ko‘prigi”, “Tushirish o‘yini” va “Marslik” filmlaridan ustun keldi.\n“Diqqat markazida” filmida, “RIA Novosti”ning qayd etishicha, katolik cherkovidagi jinoyatlar ustidan olib borilgan jurnalistik surishtiruv haqida hikoya qilinadi.\nToshkent vaqti bilan 29-fevral, dushanba kuni Los-Anjelesdagi “Dolbi” kinoteatrida bo‘lib o‘tgan 88-taqdimotda aktyor Leonardo Di Kaprio “Omon qolgan” filmidagi roli uchun o‘zining ilk “Oskar”ini qo‘lga kiritgan bo‘lsa, “Omon qolgan”ning rejissori Alexandro Gonsales Inyarritu ketma-ket ikkinchi yil eng yaxshi rejissyor deb topildi.", "category": "Madaniyat", "title": "“Diqqat markazida” 2015-yilning eng yaxshi filmi sifatida “Oskar” mukofotini qo‘lga kiritdi", "date": "02/29/2016", "url": "https://daryo.uz/2016/02/29/diqqat-markazida-2015-yilning-eng-yaxshi-filmi-sifatida-oskar-mukofotini-qolga-kiritdi/"}
{"content": "Farhod va Shirin dueti ishtirokchilari hamma vaqt birga. Ularni nafaqat ovoz yozish studiyasida, balki salon, sportzalda ham birga ekanliklarini aytib o‘tishadi. Qo‘shiqchilar “Ledi” gazetasiga bergan intervyusida bir-biriga bo‘lgan munosabatlari haqida ma’lum qildi, deb xabar beradi “Darakchi.uz”.\n\n“Biz Shirin bilan bir-birimizga juda bog‘langanmiz. Ammo muhabbat aka-singil va do‘stlar o‘rtasida ham bo‘lishi mumkin-ku! Biz u bilan qarindoshlardekmiz. Shu bilan birga Shirin bilan ko‘nglimiz yaqin”, — deydi Farhod.\n“Yevropa shou-biznesidagi mashhur duetlarga qarang: ularning har birining o‘z shaxsiy hayoti bor. Biroq bu ularning birga ijod qilishiga to‘sqinlik qilmaydi. Aksariyat muxlislarning fikricha, biz Farhod bilan sahnada Navoiyning asaridagi sevishganlarga o‘xshaymiz. Axir biz sahnada artistlarmiz. Mening Farhodga bo‘lgan muhabbatim do‘stga, akaga nisbatan bo‘ladigan muhabbat”, — deya qo‘shimcha qildi Shirin.", "category": "Madaniyat", "title": "Xonandalar Farhod va Shirin bir-biriga bo‘lgan munosabatlari haqida ma’lum qildi", "date": "03/18/2016", "url": "https://daryo.uz/2016/03/18/farhod-va-shirin-bir-biriga-bolgan-munosabatlari-haqida-malum-qildi/"}
{"content": "2016-yil boshida rejissor Rustam Sa’diyevning “Baron” nomli filmi katta ekranlarga chiqdi va kinoteatrlarni tomoshabinlarga to‘ldirib, katta shov-shuv ko‘tardi: mamlakatning eng katta kinosaroylari ko‘p yillardan beri tomoshabinlar bilan bu qadar to‘lmagan edi.\nTomoshabinlarning yuqori darajadagi qiziqishidan kelib chiqib, ko‘pchilik bu film o‘zbek kinematografiyasi tarixida misli ko‘rilmagan darajada daromad ko‘rishi haqida fikr bildira boshlagani hamonoq, videoqaroqchilar film disklarini bozorlarga chiqarib yubordi.\n“Baron”dan avval Rustam Sa’diyevning “Sotqin”, “Panoh” nomli filmlari ham xuddi shu holga tushgan edi — videoqaroqchilar film disklarini bozorga chiqarib yuborishi oqibatida, film ijodkorlari moliyaviy jihatdan yetarlicha katta zarar ko‘rgan. Qayd etish joiz, Sa’diyev videoqaroqchilar nishonidagi yagona rejissor emas.\nJurnalist Feruz Muhammad maxsus so‘rovnoma o‘tkazib, faoliyati davomida videoqaroqchilardan kuygan rejissorlar ro‘yxatini tuzdi — ularning nisbatan muvaffaqiyatli filmlari namoyishi kinosaroylarda davom etayotgan bir vaqtda videoqaroqchilar bu filmlarning disklarini noqonuniy ravishda bozorlarga chiqarib yuborgan.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Videoqaroqchilardan kuygan o‘zbek rejissorlari. Bitta rasmda", "date": "09/01/2016", "url": "https://daryo.uz/2016/09/01/videoqaroqchilardan-kuygan-ozbek-rejissorlari-bitta-rasmda/"}
{"content": "Madridning “Real” klubi hujumchisi Krishtianu Ronaldu faoliyatidagi yubiley 500-golini kiritdi. 30-sentabr kuni YeChL doirasidagi “Malmyo”ga qarshi o‘yinda Ronaldu dublga erishgandi. Uning ilk goli 500-gol sifatida qayd etildi, deb xabar beradi “Olamsport”.\n\nPortugaliya terma jamoasi sardori ham klub, ham terma jamoada o‘tkazgan 753 ta uchrashuvida 501 ta gol kiritishga muvaffaq bo‘ldi. Ronaldu “Sporting” tarkibida 31 ta o‘yinda 5 ta gol, “Manchester Yunayted” libosida 292 ta uchrashuvda 118 ta gol, “Real” safida 307 ta bahsda 323 ta gol, Portugaliya terma jamoasida esa 122 ta uchrashuvda 55 ta gol kiritgan.", "category": "Sport", "title": "Krishtianu Ronaldu faoliyatidagi 500-golini kiritdi", "date": "10/01/2015", "url": "https://daryo.uz/2015/10/01/krishtianu-ronaldu-faoliyatidagi-500-golini-kiritdi/"}
{"content": "​Bugun, 18-iyun sanasida Rossiyada bo‘lib o‘tayotgan Jahon Chempionati doirasida 1-tur o‘yinlari davom ettiriladi. Kun taqvimidan 3 ta o‘yin o‘rin olgan.\n\nKunning dastlabki o‘yini “F” guruhidan o‘rin olgan navbatdagi juftlik Shvetsiya hamda Janubiy Koreya terma jamoalari o‘rtasida bo‘lib o‘tadi. O‘yin Toshkent vaqti bilan 17:00 da boshlanadi.\n​Odatga ko‘ra “Daryo” mazkur o‘yinni matnli onlayn translyatsiya qiladi. Quyida uchrashuvning eng qiziqarli vaziyatlarini, gollarni va ijtimoiy tarmoqlardagi qizg‘in muhokamalarni kuzatib borishingiz mumkin.\nJahon Chempionati\n“F” guruhi, 1-tur bellashuvi\n18-iyun, dushanba\nMatnli onlaynning yuklanishini biroz kuting!", "category": "Sport", "title": "JCh—2018. Shvetsiya—Janubiy Koreya. Matnli onlayn", "date": "06/18/2018", "url": "https://daryo.uz/2018/06/18/jch-2018-shvetsiya-janubiy-koreya-matnli-onlayn/"}
{"content": "O‘zbekistonning Butunjahon savdo tashkilotiga kirishi bilan bog‘liq masalalarni ishlab chiqish doirasida Tashqi savdo vazirligida BMT Taraqqiyot dasturi hamkorligida Jahon banki, Osiyo taraqqiyot banki, AQSh xalqaro taraqqiyot agentligi (USAID), Yevroittifoqning O‘zbekistondagi delegatsiyasi, Germaniya xalqaro hamkorlik jamiyati (GIZ) va boshqa xalqaro tashkilotlar vakillari bilan uchrashuv o‘tkazildi. Bu haqda vazirlik matbuot xizmati ma’lum qildi.\n\n“BSTga qo‘shilish bir necha bosqichdan iborat va unga yaqinda qo‘shilgan mamlakatlar tajribasi bu jarayon bir necha yilga cho‘zilishi mumkinligini ko‘rsatdi. Bu o‘tish-tayyorgarlik davrini O‘zbekiston mazkur tashkilotga a’zolik natijalarini tahlil qilish va baholash, ijobiy jihatlar va ehtimoliy xavflarni hisob-kitob qilish uchun maksimal darajada foydalanadi. O‘zbekistonning tashkilotga a’zo bo‘lishining iqtisodiyotga salbiy ta’sirini oldini olish maqsadida iqtisodiyotning ayrim sektorlari, ishlab chiqaruvchilarning turli guruhlari tayyorligi darajasi o‘rganib chiqiladi, mahalliy korxonalar raqobatbardoshligini oshirish choralari ko‘riladi”, — dedi Tashqi savdo vaziri Jamshid Xo‘jayev.\nVazirga ko‘ra, BSTga a’zo bo‘lish jarayonida mamlakat mavqeyini mustahkamlash, iqtisodiyotning to‘qimachilik, qishloq xo‘jaligi, oziq-ovqat, avtomobilsozlik kabi sohalarini himoya qilish maqsadida O‘zbekiston Prezidentining bojxona bojlari stavkalarini ko‘rib chiqish bo‘yicha qarori loyihasi tayyorlanmoqda. Vazirlar Mahkamasi tomonidan “Yo‘l xaritasi” ishlab chiqilgan.\n“Butunjahon savdo tashkiloti faoliyati umumiy tovar oqimi hajmining 94 foizdan ortig‘ini qamrab oladi. Shu sababli mazkur tashkilotga kirish O‘zbekiston tashqi iqtisodiy siyosatining ustuvor yo‘nalishi, mamlakat xalqaro imidjini yaxshilashning asosiy omillaridan biri sifatida ko‘rilmoqda”, — ta’kidladi Jamshid Xo‘jayev.", "category": "Mahalliy", "title": "Jamshid Xo‘jayev: O‘zbekistonning Butunjahon savdo tashkilotiga kirishi — tashqi iqtisodiy siyosatning ustuvor yo‘nalishlaridan biri", "date": "03/14/2018", "url": "https://daryo.uz/2018/03/14/jamshid-xojayev-ozbekistonning-butunjahon-savdo-tashkilotiga-kirishi-tashqi-iqtisodiy-siyosatning-ustuvor-yonalishlaridan-biri/"}
{"content": "2014-yil 4-dekabr kuni O‘zbekiston Fanlar akademiyasi “Fizika – Quyosh” ilmiy ishlab chiqarish birlashmasining Materialshunoslik institutida “O‘zbekkino” Millik agentligi buyurtmasi bilan “Fazo-video” studiyasida tasvirga olingan “Musaffo havo” hujjatli filmining premyerasi bo‘lib o‘tdi. Bu haqda agentlik matbuot xizmati xabar berdi.\n\nSsenariy muallifi Dinora Azimovaning qayd etishicha, ushbu film O‘zbekistonda quyosh energiyasidan foydalanish tarixi va istiqbollari haqida hikoya qiladi.\n“O‘zbekistonda quyosh energiyasidan foydalanish tarixi XX asrning 70-yillaridan boshlanadi. O‘sha paytda ‘Geliotexnika’ jurnali chiqa boshlagan va 2000 darajadan ortiq haroratga bardosh beruvchi materiallarini sinash uchun zarur quyosh pechini qurish to‘g‘risida qaror qabul qilingan edi. Hozirgi kunda butun dunyoda qayta tiklanuvchi va ekologik jihatdan toza energiya manbalariga ehtiyoj ortib borayotgan sharoitda quyosh nurini elektr quvvatiga aylantirub beruvchi vositalarni ishlab chiqarish muhim ahamiyat kasb etmoqda”, − dedi u.\nShu maqsadda 2013-yilning 20−23-noyabr kunlari Toshkent shahrida Osiyo “Quyosh energiyasi” forumining 6-yig‘ilishi o‘tkazilgani, O‘zbekiston hukumatining Xalqaro Quyosh energiyasi institutini tashkil qilish va Samarqand viloyatida quvvati 100 MVtga teng quyosh elektr stansiyasi qurish to‘g‘risida qarorlar qabul qilganini ushbu yo‘nalishdagi dadil qadamlar deb baholash mumkin.\nMaterialshunoslik instituti ilmiy kotibi Mirzasulton Mamatqosimovning bildirishicha, quyosh pechining ishga tushirilishi O‘zbekistonda texnik keramika sanoatini vujudga keltirdi. Endilikda uning xalq xo‘jaligi uchun ahamiyati beqiyosdir.\n“Dastlab harbiy va kosmonavtika sanoati uchun materiallar ishlab chiqarishga mo‘ljallangan quyosh pechida bugungi kunda elektrotexinka sanoati uchun yuqori kuchlanishga chidamli izolyatorlar, to‘qimachilik sanoati uchun keramik ip yo‘naltiruvchilar, neft va gaz sanoati uchun gazlarni yot birikmalardan tozalovchi keramika sharlari, neft mahsulotlarini bug‘lanishini kamaytirib beruvchi keramik pantonlarni ishlab chiqarish yo‘lga qo‘yildi”, − dedi M. Mamatqosimov\nQuyosh energiyasidan foydalanishning ushbu va boshqa jihatlari haqida hikoya qiluvchi filmning ssenariy muallifi – Dinora Azimova; postanovkachi rejissyori – Mahmud To‘ychiyev; operatori – Qahramon Hasanov.", "category": "Madaniyat", "title": "O‘zbek kino ustalari quyosh energiyasidan foydalanish to‘g‘risida hujjatli film yaratdi", "date": "12/09/2014", "url": "https://daryo.uz/2014/12/09/ozbek-kino-ustalari-quyosh-energiyasidan-foydalanish-togrisida-hujjatli-film-yaratdi/"}
{"content": "2013-yildan buyon “Bunyodkor”da faoliyat olib borayotgan Oleg Zoteyev endilikda faoliyatini “Lokomotiv”da davom ettiradi. Futbolchi rasman “temiryo‘lchilar” a’zosiga aylandi, deb xabar bermoqda “Stadion.uz”.\n\nOleg Zoteyev 2014-yil “Bunyodkor” safida 23 ta o‘yinda maydonga tushib, uchta gol urdi.\n“Bunyodkor”ga qadar Oleg 2009—2012-yillarda “Olmaliq” tarkibida ajoyib o‘yinlar namoyish etgan edi.", "category": "Sport", "title": "“Bunyodkor”ning sobiq futbolchisi Oleg Zoteyev “Lokomotiv” a’zosiga aylandi", "date": "12/30/2014", "url": "https://daryo.uz/2014/12/30/bunyodkorning-sobiq-futbolchisi-oleg-zoteyev-lokomotiv-azosiga-aylandi/"}
{"content": "Turkiya konstitutsiyasiga o‘zgartishlar kiritish masalasida o‘tkazilgan referendum Yevropa Kengashi standartlariga muvofiq kelmaydi. Bu haqda Yevropada xavfsizlik va hamkorlik tashkiloti (YXHT)ning Demokratik institutlar va inson huquqlari bo‘yicha byurosi (DIIHB) kuzatuvchilari missiyasi xulosasida so‘z boradi, deya xabar bermoqda “Gazeta.ru”.\nXalqaro kuzatuvchilarning fikricha, referendumning texnik tomoni yaxshi tashkil etilgan, biroq ovoz beruvchilarga ko‘zda tutilgan islohotlar haqida hissiyotlardan xoli axborot taqdim etilmagan.\n“Umuman olganda, referendum Yevropa Kengashi standartlariga muvofiq kelmagan”, — deyiladi kuzatuvchilar missiyasi bayonotida.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "YXHT missiyasi Turkiyadagi referendumni tanqid ostiga oldi", "date": "04/17/2017", "url": "https://daryo.uz/2017/04/17/yexht-missiyasi-turkiyadagi-referendumni-tanqid-ostiga-oldi/"}
{"content": "Qordek oppoq tabassum – hozirgi vaqtda jozibadorlik va muvaffaqiyatga erishishning asosiy belgilaridan biri.\nBiroq, tishlarni juda astoydil tozalaganda ham, vaqt o‘tishi bilan ularda qatlamlar, toshlar va boshqa narsalar paydo bo‘ladi. Bularning bari tishlarning buzilishi va milklarning zarar ko‘rishiga sababchi bo‘lishi mumkin.\n\nMa’lumki, stomatologik tibbiyot bir joyda turgani yo‘q, hamda mexanik tozalash uslubi bilan bir qatorda, tish profilaktikasining yangi usuli ham paydo bo‘ldi. Stomaservice raqamli stomatologiya klinikasi tishlar va milklar bilan ko‘plab muammolar kelib chiqmasligi uchun yangi, noyob jarayonni taklif etmoqda: Myflow (kuchli havo oqimi bilan) qum purkaydigan apparati yordamida tishlar profilaktikasi uchun 1 tada 3 xususiyatga ega nemis tizimi.\nAgarda Myflow qurilmasi yordamida tishlarni tozalashni tanlasangiz qanday plyuslarga ega bo‘lasiz?\nEng avvalo, bu tishlarni qator tuslarga kafolatlangan holda oqlash, shuningdek, tozalash va sayqallash.\nQurilma quyidagi alohida jihatlarga ega: 360 darajaga qayriluvchi ergonomik uchi, u eng murakkab sohalarni ishlash imkoniga ega: bir necha poroshoklarni birdek ishlatish mumkin. Qurilma shakli kukunning tarqatilishi yo‘nalishini birdek ushlab turish va nazorat etishga qodir.\n\nBu jarayon to‘g‘ri kelmasligini ko‘rsatuvchi belgilar bormi? \nBu jarayon to‘g‘ri kelmasligini ko‘rsatuvchi belgilar yo‘q. Shunga e’tibor qaratish lozimki, u og‘riqsiz bo‘lib, 40—60 daqiqa davom etadi, emallarga ziyon yetkazmaydi, samaradorligi esa uzoq vaqt davomida saqlanib qoladi.\nOg‘iz bo‘shlig‘ining professional gigiyenasini qancha vaqt oralig‘ida amalga oshirish kerak?\nStomatologlar xalqaro assotsiatsiyasining tavsiyalariga ko‘ra, og‘iz bo‘shlig‘ining professional gigiyenasi yarim yilda 1 marta amalga oshishi kerak. Bu kariyes rivojlanishini o‘z vaqtida aniqlash va ogohlantirish imkonini beradi.\nStomaservice tibbiyot markaziga murojaat qilishning ustun tomonlari nimada?\nBizning markazga murojaat qilib, mijoz xizmatlarning sifatli bajarilishiga ega bo‘ladi. Bizning vazifamizga butun og‘iz bo‘shlig‘ini kompleks, og‘riqsiz, sterillik, qisqa muddatda va servisning yuqori sifati bilan davolash kiradi. Klinikamiz xodimlari shtati faqatgina yuqori malakali shifokorlardan iborat, ular ko‘p yillik amaliyotga ega.\n\nMyflow apparati yordamida tozalash jarayoni qancha turadi?\nTishlarni bunday usul orqali tozalash-profilaktikasi 850 000 so‘mdan boshlanadi – bu birinchi bosqich bo‘lib, tishlarning holatiga bog‘liqdir.\nAncha jiddiy holatga ega tishlar chuqur ta’sir ko‘rsatishni talab qiladi; ikkinchi bosqich 1 100 000 so‘m, uchinchisi esa 1 400 000 so‘m turadi. Shuningdek, bizda 15 foizga qadar bo‘lgan chegirmalar tizimi bor. Bunday jarayonni yilda kamida 2 marta o‘tkazish kerak. Sizning tabassumingiz ajoyib ko‘rinishi uchun bunday narx ancha past ekanini rad etmasangiz kerak. Myflow (kuchli havo oqimi bilan) qum purkaydigan apparati tufayli go‘zal tabassum har qachongidan ham arzonroq!\nBizga qo‘ng‘iroq qiling: +998(98) 314-44-88; +998(71) 266-88-99\nSayt: stomaservice.uz/ru/contacts\nReklama huquqi asosida!", "category": "Mahalliy", "title": "Ajoyib tabassum – Sizning muvaffaqiyatingiz garovi!", "date": "09/05/2017", "url": "https://daryo.uz/2017/09/05/ajoyib-tabassum-sizning-muvaffaqiyatingiz-garovi/"}
{"content": "Qirg‘izistonning tog‘li hududidagi Issiqko‘l ko‘li qirg‘oqlarida 3-sentabr, shanba kuni ikkinchi Xalqaro ko‘chmanchilar o‘yinlarining ochilish marosimi bo‘lib o‘tdi, deb xabar bermoqda “RIA Novosti”.\n\nKo‘chmanchilar o‘yinlarining ochilish marosimida Qirg‘iziston va Tatariston prezidentlari, Rossiya prezidentining madaniyat ishlari bo‘yicha maxsus vakili, AQSh davlat kotibining o‘rinbosari, xalqaro tashkilotlar rahbarlari va boshqalar ishtirok etdi.\nBu yilgi o‘yinlarda 60 dan ortiq davlatdan kelgan sportchilar 25 ta sport turi bo‘yicha kuch sinashadi. Xalqaro ko‘chmanchilar o‘yinlaridan reportajlarni 160 mamlakatda ko‘rsatiladi.", "category": "Sport", "title": "Qirg‘izistonda Xalqaro ko‘chmanchilar o‘yinlari ochilish marosimi bo‘lib o‘tdi", "date": "09/04/2016", "url": "https://daryo.uz/2016/09/04/qirgizistonda-xalqaro-kochmanchilar-oyinlari-ochilish-marosimi-bolib-otdi/"}
{"content": "Fransiya hukumati mamlakat sobiq prezidenti Jak Shirakning vafoti munosabati bilan dushanba, 30-sentabr kunini umummilliy motam kuni deb e’lon qildi. Ushbu kunda Parijdagi Sen-Syulpis soborida sobiq prezidentni yodga olish marosimi bo‘lib o‘tadi, deb xabar berdi “Kommersant”.\n\n29-sentabr kuni Yelisey saroyining eshiklari barcha uchun ochiq bo‘lib, odamlar motam kitobiga o‘zlarining hamdardliklarini yozib ketishi mumkin.\nFransiya sobiq prezidenti 26-sentabr kuni vafot etdi. U 86 yoshda edi.\nJak Shirak 1995—2007-yillarda, ikki marotaba Fransiya prezidenti bo‘lgan. Bungacha ikki bor — 1974—1976 va 1986—1988-yillarda mamlakat bosh vaziri bo‘lgan. Ikkinchi bosh vazirlik muddatini Parij meri lavozimi bilan birga o‘tkazgan. U Fransiya poytaxtini 18 yil davomida boshqargan.\nShirak Ikkinchi jahon urushida yahudiylarning deportatsiya qilinishiga Fransiyaning daxldorligini birinchi bo‘lib tan olgani, shuningdek, AQShning Iroqqa bostirib kirishini qo‘llab-quvvatlashdan bosh tortgani bilan tanilgan. Bundan tashqari, Shirak davrida Fransiya prezidentining vakolat muddati yetti yildan besh yilga kamaytirilgan.", "category": "Dunyo", "title": "Fransiyada Jak Shirak vafoti munosabati bilan 30-sentabr umummilliy motam kuni deb e’lon qilindi", "date": "09/27/2019", "url": "https://daryo.uz/2019/09/27/fransiyada-jak-shirak-vafoti-munosabati-bilan-30-sentabr-umummilliy-motam-kuni-deb-elon-qilindi/"}
{"content": "Taniqli qo‘shiqchi va musiqachi Demis Russos 25-yanvar kuni Afina shahrida 68 yoshida olamdan o‘tdi. Biroq bu haqda OAVga bugun ma’lum bo‘ldi, deb xabar bermoqda “Uz24.uz” “Vesti.ru” nashriga tayanib.\n\nSo‘nggi vaqtlarda u Gretsiya hamda Fransiyada yashagan edi. O‘limining sababi esa hozircha oshkor qilinmadi.\nQo‘shiqchining o‘limi haqida tele va radioboshlovchi Nikos Aliagas o‘zining Twitter’dagi sahifasida yozib qoldirgan.\nMa’lumot uchun, Demis Russos ijodiy faoliyatini 1960-yillarda Aphrodite's Child guruhi tarkibida boshlagan. 1980-yillarda yakkaxon xonanda sifatida tanilgan. U yaratgan Goodbye my Love, Goodbye, Forever and Ever, From Souvenirs to Souvenirs, My Only Fascination kabi qo‘shiqlari dunyo miqyosida mashhur bo‘lgan edi.", "category": "Madaniyat", "title": "Taniqli grek qo‘shiqchisi Demis Russos 68 yoshida vafot etdi", "date": "01/26/2015", "url": "https://daryo.uz/2015/01/26/taniqli-grek-qoshiqchisi-demis-russos-68-yoshida-vafot-etdi/"}
{"content": "AQShning Nyu-York shahri Bruklin tumanida ikki nafar o‘zbekistonlikning koronavirusdan vafot etgani haqida xabar berilgan edi. O‘zbekiston Tashqi ishlar vazirligi mazkur ma’lumotni tasdiqladi.\n\nO‘zbekistonning Nyu-York shahridagi Bosh konsulxonasi ma’lumotlariga ko‘ra, O‘zbekiston fuqarolari bo‘lgan Z.H. va H.S. mahalliy shifoxonalarda koronavirus infeksiyasidan vafot etgan.\nVazirlikning Konsullik-huquqiy departamenti marhumlarning oila a’zolari va yaqinlariga ta’ziya izhor etgan va chet eldagi O‘zbekiston fuqarolariga koronavirus tarqalishiga qarshi kurashish bo‘yicha mahalliy hokimiyat talablariga to‘liq rioya etish, ommaviy tadbirlarda qatnashmaslik, gavjum joylarga tashrif buyurmaslik va barcha ehtiyot choralarini ko‘rishni qat’iy so‘ragan.\nVazirlik tomonidan qayd etilishicha, AQShda bo‘lib turgan O‘zbekiston fuqarolari zarur hollarda O‘zbekistonning Vashington shahridagi elchixonasiga +1-202-887-5300 (ichki.1) telefon raqami orqali va Nyu-York shahridagi Bosh konsulxonasiga +1-212-754-7403 telefon raqami orqali murojaat qilishi mumkin.\nMa’lumot uchun, O‘zbekistonda hozirgacha koronavirus infeksiyasi oqibatida ikki kishi vafot etdi, 30 kishi esa kasallikdan sog‘ayishga muvaffaq bo‘ldi. Ayni vaqtda yetti nafar bemorning ahvoli og‘ir ekanligi, ulardan ikki nafari sun’iy nafas olish apparatiga ulangani ma’lum qilingan.", "category": "Mahalliy", "title": "Tashqi ishlar vazirligi 2 nafar o‘zbekistonlikning Nyu-Yorkda koronavirusdan vafot etganini tasdiqladi", "date": "04/06/2020", "url": "https://daryo.uz/2020/04/06/tashqi-ishlar-vazirligi-2-nafar-ozbekistonlikning-nyu-yorkda-koronavirusdan-vafot-etganini-tasdiqladi/"}
{"content": "Tennis bo‘yicha Avstraliya ochiq chempionatining erkaklar o‘rtasidagi yakkalik turniri ham o‘z nihoyasiga yetdi. Avvalroq ayollar o‘rtasidagi hal qiluvchi o‘yinda opa-singil Uilyamslar kortga tushgan bo‘lib, singil Serena ikki set natijasiga ko‘ra opasidan ustun kelgandi.\n\nDunyo tennis reytingida 17-o‘rinda borayotgan Rojer Federar erkaklar o‘rtasidagi musobaqaning finalida to‘qqizinchi raketka bo‘lib turgan ispaniyalik Rafael Nadalga qarshi kurash olib bordi va g‘olib chiqdi — 6:3, 3:6, 6:1, 3:6, 6:3.\nFederar uchun bu Avstraliya ochiq chempionatidagi beshinchi g‘alaba bo‘ldi. Raketka ustasining “Katta dubulg‘a” turkumidagi turnirlardagi chempionligi endi 18 tani tashkil qiladi.\nRojer so‘nggi bor Uimbildon—2012 da g‘olib chiqqan bo‘lib, shundan keyin “Katta dubulg‘a” g‘olibligini qo‘lga kirita olmagandi. 2017-yilning birinchi oyi esa shveysariyalik uchun omadli keldi.\nMa’lumot uchun, Federer Nadalni “Katta dubulg‘a” finallarida so‘nggi bor 10 yil muqaddam — Uimbildon—2007 da mag‘lub etgan bo‘lib, oradan 10 yil o‘tib u bunga yana bir bor muvaffaq bo‘ldi.\n", "category": "Sport", "title": "Rojer Federerning qaytishi. Australian open—2017 shveysariyalikning Rafael Nadal ustidan g‘alabasi bilan yakuniga yetdi", "date": "01/29/2017", "url": "https://daryo.uz/2017/01/29/rojer-federerning-qaytishi-australian-open-2017-shveysariyalikning-rafael-nadal-ustidan-galabasi-bilan-yakuniga-yetdi/"}
{"content": "Apple kompaniyasining keyingi yilda taqdim etilishi mumkin bo‘lgan, ammo hali hatto nomi ham rasman tasdiqlanmagan yangi smartfonining taxminiy xususiyatlari e’lon qilindi. Bu haqda Phonearena.com ma’lumotiga asoslanib “Parol” nashri xabar berdi.\n\nTaxminlarga ko‘ra iPhone 7 deb nomlanadigan ushbu smartfon 5,5 dyuymdan kattaroq displeyga ega bo‘ladi va u mustahkamligi bo‘yicha olmosdan keyingi o‘rinda turadigan sapfir billuridan ishlanadi. Eslatib o‘tish joiz, Apple kompaniyasining ikki oy oldin taqdim etilgan iPhone 6 Plus smartfoni 5,5 dyuymli displeyga ega va u ham sapfir billuri bilan himoyalangan bo‘ladi degan taxminlar mavjud edi. Biroq bunday bo‘lmadi.\nShu bilan birga iPhone 7 smartfonining korpusini ishlab chiqarishda mustahkamroq metalldan foydalaniladi. Bu esa Apple uchun yana bir #Bendgate xeshtegining paydo bo‘lishining oldini olishda yordam berishi mumkin.\nApple iPhone 7 smartfonida to‘rt yadroli Apple A8 protsessori, 14 megapikselli kamera o‘rnatilishi kutilmoqda. Home — asosiy tugmadagi TouchID — barmoq izi sensorining joyi tarixda ilk bor o‘zgartirilishi taxmin qilinmoqda. Ushbu smartfonning avvalgilaridan yana bir farqi esa, uning 256 Gb xotirali turi ham mavjud bo‘lishi mumkinligida.", "category": "Texnologiyalar", "title": "Apple iPhone 7 smartfonining texnik xususiyatlari haqida taxminlar paydo bo‘la boshladi", "date": "11/17/2014", "url": "https://daryo.uz/2014/11/17/apple-iphone-7-smartfonining-texnik-xususiyatlari-haqida-taxminlar-paydo-bola-boshladi/"}
{"content": "Ikkinchi avlod Nokia 6 hamda Nokia 7 smartfonlari uchun Android Oreo’gacha rasmiy yangilanma chiqarildi, deb yozadi Hi-Tech Mail.Ru.\n\nYangi operatsion tizim qurilmaning ishlash tezligini oshiradi, energiya sarfini qisqartiradi, shuningdek, xavfsizlikni oshiradi. Nokia 6 (2017) uchun yangilanma ham tez orada paydo bo‘ladi, ayni paytda kompaniya ushbu qurilma uchun Oreo’ning beta-versiyasini sinovdan o‘tkazmoqda.\nShuningdek, taxminan ikki oy avval HMD Global Nokia 8 flagman smartfoni uchun Android 8.0 Oreo yangilanmasini chiqargan edi. O‘tgan oyda Nokia 5 uchun Android Oreo beta-versiyasini sinovdan o‘tkazish ham boshlangan.", "category": "Texnologiyalar", "title": "Nokia 6 va Nokia 7 uchun Android Oreo’gacha rasmiy yangilanma chiqarildi", "date": "01/17/2018", "url": "https://daryo.uz/2018/01/17/nokia-6-va-nokia-7-uchun-android-oreogacha-rasmiy-yangilanma-chiqarildi/"}
{"content": "Toshkentda “EREPORT” innovatsion dasturi taqdimoti hamda hisobotlarni elektron ko‘rinishda taqdim etish bo‘yicha o‘quv-trening bo‘lib o‘tdi. Bu haqda O‘zA xabar berdi.\n\nPrezident Islom Karimov Vazirlar Mahkamasining majlisidagi ma’ruzasida litsenziya va ruxsat berish tartib-taomillarini elektron shaklda taqdim etish, kommunal xizmatlar, soliq solish va bojxona rasmiylashtiruvi bo‘yicha interfaol shaklda xizmat ko‘rsatishga o‘tishni tezroq amalga oshirish zarurligini ta’kidlagan edi.\nUshbu vazifaning ijrosini ta’minlash maqsadida milliy dasturiy mahsulotlar ishlab chiquvchi guruh tomonidan “EREPORT” innovatsion dasturi yaratildi.\n“EREPORT” dasturida soliq, moliyaviy va statistik hisobotlarini topshirish birlashtirilgan. Shu bilan birga uning yordamida “yagona oyna” tamoyili orqali Xalq bankiga shaxsiy jamg‘arib boriladigan pensiya hisobvarag‘i reyestrlarini jo‘natish ham mumkin.\nUshbu dastur buxgalterlarning ishini yengillashtirish bilan birga, yo‘l qo‘yilishi mumkin bo‘lgan xatoliklarning imkon qadar kamayishiga ham xizmat qiladi. Dasturning “Normativ-huquqiy baza” deb nomlangan bo‘limida 23 mingdan ortiq qonun hujjati mavjud. “Sharhlar va mutaxassislarning tushuntirishlari” xizmati orqali tadbirkorlik faoliyatining turli sohalariga taalluqli dolzarb axborotni, “Interaktiv maslahatlar” xizmati orqali esa tadbirkorlik subyektlari faoliyatida uchraydigan keng ko‘lamdagi masalalar va savollar yuzasidan yuqori malakali ekspertlarning tezkor maslahatlarini olish mumkin.", "category": "Texnologiyalar", "title": "O‘zbekistonda “EREPORT” elektron hisobotlar innovatsion dasturi yaratildi", "date": "03/12/2014", "url": "https://daryo.uz/2014/03/12/ozbekistonda-ererort-innovatsion-dasturi-yaratildi/"}
{"content": "O‘zbekiston hukumati 2020-yilda davlat budjetida tashqi qarzlarning chegaraviy miqdorini qayta ko‘rib chiqadi. Bu haqda moliya vazirining o‘rinbosari Odilbek Isoqov ma’lum qildi, deb yozmoqda “Gazeta.uz”.\n\nMakroiqtisodiy barqarorlikni ta’minlash maqsadida 2020-yilga mo‘ljallangan davlat budjetida mamlakat nomidan yoki hukumat kafolati ostida tashqi qarzlarni jalb qilish bo‘yicha yangi imzolangan shartnomalar uchun eng yuqori miqdor 4 milliard dollarni tashkil etadi. Ushbu qarzni o‘zlashtirishning maksimal hajmi yiliga 1,5 milliard dollarni tashkil qiladi.\nMoliya vaziri o‘rinbosarining so‘zlariga ko‘ra, o‘rta va uzoq muddatli istiqbolda davlat qarzini YaIMning 50 foizidan past darajada ushlab turish uchun 4 milliard dollar miqdorida cheklov belgilangan.\n“Biz davlat qarzi qay darajada bo‘lishini aniqlash uchun 2030-yilgacha inflyatsiya, YaIM va valyuta kursi bo‘yicha kutilmalarimizga asoslanib, prognoz va modellashtirishni o‘tkazdik. Ushbu prognozlar asosida biz 4 milliard dollar miqdorni belgilagan edik”, — dedi Odilbek Isoqov.\nKoronavirus pandemiyasini hisobga olgan holda hukumat tashqi qarz olish bo‘yicha cheklovlarni qayta ko‘rib chiqishga majbur. Biroq bu “institutsional nuqtayi nazardan” davlat qarzini boshqarish bo‘yicha Moliya vazirligining konservativ yondashuviga ta’sir qilmaydi.\n“Bu yil belgilangan eng yuqori miqdor qayta ko‘rib chiqiladi. Hozir u qanchaga o‘zgarishini ayta olmayman. Hozir biz ushbu masala bo‘yicha Investitsiyalar va tashqi savdo vazirligi bilan ishlamoqdamiz. Ular davlat qarzi bilan moliyalashtiriladigan qaysi loyihalarni amalga oshirish muddati oldinga yoki orqaga siljishini aytadi. Bu nafaqat iqtisodiy muammo, balki global ta’minot zanjiri muammosidir. Ehtimol, ba’zi loyihalarni amalga oshirish muddatlari o‘zgartirilishi mumkin”, — dedi vazir o‘rinbosari.\nQarz olish va uni o‘zlashtirish chegaralari 2021-yil budjetida koronavirus pandemiyasining mamlakat iqtisodiyotiga ta’siri tahlilini hisobga olgan holda qayta ko‘rib chiqiladi.\n2020-yil 1-yanvar holatiga ko‘ra, O‘zbekistonning tashqi davlat qarzi 15,6 milliard dollarni yoki yalpi ichki mahsulotning 27 foizini tashkil etdi. Bunda hukumat nomidan olingan qarzlar 10,7 milliard dollarga, hukumat kafolati ostida olingan qarzlar 4,9 milliard dollarga teng bo‘ldi.\nAvvalroq O‘zbekiston pandemiya sharoitida iqtisodiyotni qo‘llab-quvvatlash uchun 1,6 milliard dollar qarz olish bo‘yicha kelishuvlarga erishgani haqida xabar berilgan edi. Prezidentning 22-aprelda imzolangan qaroriga ko‘ra, O‘zbekiston pandemiya oqibatlarini yumshatish uchun 3,1 milliard dollar jalb qilmoqchi.\nMavzuga doir: O‘zbekiston iqtisodiyoti Markaziy bankning muqobil ssenariysi bo‘yicha ketmoqda", "category": "Mahalliy", "title": "Koronavirus sababli O‘zbekistonda davlat budjetida tashqi qarz bo‘yicha o‘rnatilgan chegaraviy miqdor qayta ko‘rib chiqiladi", "date": "04/25/2020", "url": "https://daryo.uz/2020/04/25/koronavirus-sababli-ozbekistonda-davlat-budjetida-tashqi-qarz-boyicha-ornatilgan-chegaraviy-miqdor-qayta-korib-chiqiladi/"}
{"content": "Ukrainalik bokschi Vladimir Klichko jarohat oldi, britaniyalik Tayson Fyuri bilan jang keyinga qoldiriladi, deya xabar bermoqda “RIA Novosti”.\n\nWBA, WBO, IBF va IBO versiyalari bo‘yicha jahon chempioni Klichkoning Fyuri bilan jangi 24-oktabr kuni Dyusseldorfda bo‘lib o‘tishi kerak edi.\n“Keyingi hafta jang uchun yangi sanani e’lon qilamiz. Kurash, shubhasiz, Dyusseldorfda o‘tkaziladi. Sotilgan chiptalar kuchda qoladi”, — dedi Klichkoning menejeri Byornd Bente.\nKlichko jarohatini 24-sentabr, payshanba kuni Avstriyadagi mashg‘ulot lagerida oldi.", "category": "Sport", "title": "Vladimir Klichko jarohat oldi, Fyuri bilan jang boshqa vaqtga ko‘chiriladi", "date": "09/26/2015", "url": "https://daryo.uz/2015/09/26/vladimir-klichko-jarohat-oldi-fyuri-bilan-jang-boshqa-vaqtga-kochiriladi/"}
{"content": "Qrim bosh vaziri birinchi o‘rinbosari Mixail Sheremet Kuban—Kerch energiya ko‘prigi orqali yarim orolga elektr toki yetkazib berilishi boshlangani haqidagi so‘zlariga aniqlik kiritdi, deb yozadi “RBK”. Uning aytishicha, hozircha ular “o‘z istaklarini haqiqat qilib ko‘rsatmoqda”.\n\nSheremet aniqlik kiritishicha, 22 MVt yarim orolga ikkinchi energiya blokini ishga tushirgan Qrim issiqlik elektr markazidan kelib tushgan. U energiya ko‘prigi qurilishi bo‘yicha ishlar yakuniy bosqichda turganini ta’kidladi.\nEslatib o‘tamiz, avvalroq Qrim bosh vaziri birinchi o‘rinbosari Mixail Sheremet Qrim Krasnodar o‘lkasidan energiya ko‘prigi orqali elektr toki qabul qilishni boshlaganini ma’lum qilgan edi.\n“Kuban—Kerch energiya ko‘prigi orqali ilk 22 MVt kelib tushdi. Kechasi o‘tkazilgan sinovlar muvaffaqiyatli kechdi. Birinchi megavattlar Kerchga yetkazildi”, — degan edi u.\nKeyinroq bu ma’lumot energetika vazirligi, “Qrimenergo” va Qrim rahbari Sergey Aksenov matbuot xizmatlari tomonidan rad etildi.", "category": "Dunyo", "title": "Qrim bosh vaziri o‘rinbosari energiya ko‘prigi ishga tushgani haqidagi gapini izohladi", "date": "11/27/2015", "url": "https://daryo.uz/2015/11/27/qrim-bosh-vaziri-orinbosari-energiya-koprigi-ishga-tushgani-haqidagi-gapini-izohladi/"}
{"content": "Alisher Navoiy nomidagi O‘zbekiston davlat akademik Katta teatrida bo‘lib o‘tayotgan I xalqaro balet san’ati festivali doirasida Isroilning Vertigo Dance Company zamonaviy raqs truppasi ijrosida One, one & one (“Yakka, yakka va yakka...”) spektakli namoyish qilindi. Bu haqda O‘zA xabar bermoqda.\n\nIsroilning bu zamonaviy raqs ansambli 1992-yilda tashkil etilgan. Ansambl dastlab ushbu davlatdagi ijodiy festivallarda, keyinchalik esa jahon miqyosidagi festival va tanlovlarda, yirik musiqiy tadbirlarda muvaffaqiyatli ishtirok eta boshlagan.\nIsroillik ijodkorlar tomonidan taqdim etilgan spektaklda insonning ruhiy dunyosidagi evrilishlar yakkayu yagona maqsad — ma’naviy barkamollik sari intilishi betakror raqslar vositasida aks ettirilgan, deyiladi xabarda.", "category": "Madaniyat", "title": "Toshkentda Isroilning zamonaviy raqs truppasi chiqish qildi", "date": "05/02/2018", "url": "https://daryo.uz/2018/05/02/toshkentda-isroilning-zamonaviy-raqs-truppasi-chiqish-qildi/"}
{"content": "Keksa kishilar uchun hidlarni ajratish qobiliyatining yo‘qolishi o‘limni prognoz qilishda kuchli omil bo‘lib hisoblanadi, deya ta’kidlamoqda amerikalik olimlar. Besh yil ichida tadqiqotning eng oddiy hid sinovidan o‘ta olmagan ishtirokchilarning 39 foizi vafot etgan. Hid ajratishda muammoga uchramaganlarda esa ushbu ko‘rsatkich bor-yo‘g‘i 10 foizga teng bo‘ldi. Olimlar o‘z xulosalarini PLoS One jurnalida e’lon qildi.\n\n2005—2006-yillarda shifokorlar 3005 nafar 57—85 yoshdagi keksa amerikaliklarni beshta oddiy hidni (yalpiz, baliq, apelsin, atirgul va charm) ajratish bo‘yicha sinovdan o‘tkazdi. Ularning 78 foizi 4—5 hidni, 20 foizi 2—3 ta, 3,5 foizi bitta yoki hech qancha hidni to‘g‘ri topdi.\n“Bizning fikrimizcha, hidlarni farqlashning yo‘qolishi ogohlantiruvchi signalizatsiyadir. U o‘limga olib kelmaydi, biroq o‘lim xabarchisi vazifasini bajaradi. Bizning kashfiyotimiz xavf ostida bo‘lgan kishilarni aniqlashga yordam beruvchi oddiy va arzon tashxis asbobini ishlab chiqish imkonini beradi”, — dedi tadqiqotning yetakchi muallifi Jayant Pinto.\nOlimlar nega aynan hid olish qobiliyatining yo‘qolishi o‘lim bilan bog‘liq ekanini aniqlaganicha yo‘q. Ayni paytda ular bu borada bir nechta gipotezalarni qarab chiqmoqda.", "category": "Dunyo", "title": "AQShlik olimlar o‘limni besh yil oldindan bashorat qilish usulini topdi", "date": "10/02/2014", "url": "https://daryo.uz/2014/10/02/aqshlik-olimlar-olimni-besh-yil-oldindan-bashorat-qilish-usulini-topdi/"}
{"content": "Las-Vegasdagi musiqiy festivalni o‘qqa tutgan jinoyatchi Stiven Peddokning tanasi yorib ko‘rilganida shifokorlar uning miyasini tekshiruvdan o‘tkazdi. Bu haqda The New York Post xabar bermoqda.\n\nTa’kidlanishicha, hech qanday favqulodda narsalar aniqlanmagan.\n“Biz kutgan hech narsa aniqlanmadi”, — dedi Klark okrugi sherifi Jo Lombardo.\nU jinoyat motivlari noaniqligicha qolayotganini ta’kidlab o‘tdi. Shunga qaramay, shifokorlar tekshiruvlarni davom ettiradi, qo‘shimcha qildi sherif.", "category": "Dunyo", "title": "Las-Vegasda ommaviy qotillik uyushtirgan jinoyatchining miyasi o‘rganib chiqildi", "date": "10/11/2017", "url": "https://daryo.uz/2017/10/11/las-vegasda-ommaviy-qotillik-uyushtirgan-jinoyatchining-miyasi-organib-chiqildi/"}
{"content": "O‘zbekiston Respublikasining Birlashgan Millatlar Tashkilotiga a’zo bo‘lganiga 23 yil to‘lgan sanada UNICEFning O‘zbekistondagi vakolatxonasi, Lola va DJ Piligrim Imagine (“Tasavvur qil”) videoklipining rasmiy taqdimotini o‘tkazdi, deya xabar bermoqda UNICEF Uzbekistan rasmiy sayti.\n\nJon Lennonning eng rag‘batlantiruvchi qo‘shig‘i asosida tayyorlangan videoklip UNICEF tomonidan butun dunyo bo’ylab olib borilayotgan tashabbusning bir qismi bo‘lib, 2014-yil davomida Bola huquqlari to‘g‘risidagi konvensiyaning 25 yilligini nishonlash tadbirlarining yakuniy nuqtasi bo‘ldi.\nO‘zbekiston estradasi yulduzlari Lola va DJ Piligrim Imagine tashabbusiga mahalliy miqyosda qo‘shildi va ushbu kampaniya g‘oyasi butun mamlakat bo‘ylab tarqatilishiga o‘z hissasini qo‘shdi\nVideoklip premyerasi bolalar huquqlarini targ‘ib etish borasida UNICEFning doimiy hamkori bo‘lmish O‘zbekiston Milliy kutubxonasida bo‘lib o‘tdi. Mazkur tadbirda bolalar, BMT agentliklari vakillari, milliy va xalqaro hamkorlar, ommaviy axborot vositalari va BMT ko‘ngillilari ishtirok etdi.", "category": "Madaniyat", "title": "UNICEF va O‘zbekiston estrada yulduzlari bolalar huquqlarini qo‘llab-quvvatlash maqsadida Imagine videoklipini taqdim etdi", "date": "03/03/2015", "url": "https://daryo.uz/2015/03/03/unicef-va-ozbekiston-estrada-yulduzlari-bolalar-huquqlarini-qollab-quvvatlash-maqsadida-imagine-videoklipini-taqdim-etdi/"}
{"content": "Sputnik multimedia axborot agentligi “Sputnik O‘zbekiston” axborot portalini ishga tushirdi. Bu haqda “RIA Novosti” xabar bermoqda.\n\nYangi portal o‘zbek va rus tillarida faoliyat olib boradi. Loyiha sputniknews-uz.com, oz.sputniknews-uz.com, ru.sputniknews-uz.com manzillarida joylashgan bo‘lib, dolzarb xalqaro mavzulardagi xilma-xil fikrlarni yoritishga ixtisoslashgan.\nPortalning o‘zbek tilidagi talqini Sputnik’ning abxaz, arab, arman, gruzin, doriy, ingliz, ispan, kurd, qozoq, qrim-tatar, qirg‘iz, latish, moldovan, ozarbayjon, nemis, polyak, portugal, pushtu, serb, turk, tojik, ukrain, fin, fransuz, xitoy, hind, eston va yapon tillaridagi versiyalari qatorini to‘ldiradi.\n“Sputnik o‘z mushtariylariga turfa kontent — infografika, video, fotoreportajlar, onlayn efirlar, internet-so‘rovnomalarni, yangiliklardan tashqari tahliliy maqolalar, eksklyuziv intervyular va ekspertlarning mulohazalarini taklif qiladi”, — deyiladi agentlik xabarida.", "category": "Texnologiyalar", "title": "Rossiyaning Sputnik agentligi o‘zbek tilidagi saytini ishga tushirdi", "date": "09/07/2015", "url": "https://daryo.uz/2015/09/07/rossiyaning-sputnik-agentligi-ozbek-tilidagi-saytini-ishga-tushirdi/"}
{"content": "Buxoro Ark qo‘rg‘oni qarshisidagi Madaniyat kolleji hududida olib borilayotgan ta’mirlash ishlari natijasida tunnel topilgandi. U Amir Olimxonning Chorbakrga olib boruvchi yerosti yo‘li deb taxmin qilingandi. Buxoro shahridagi 14-umumiy o‘rta ta’lim maktabi tarix fani o‘qituvchisi Madrahim Turdiyev ushbu topilma haqidagi ma’lumotga oydinlik kiritishga uringan.\n\n— Tarixchi ekanligim uchun, xabar e’lon qilinishi bilan voqea joyiga birinchilardan bo‘lib keldim. Eng qizig‘i, hali topilma haqidagi xabar odamlar orasida to‘liq tarqalmay turib, qurilish-ta’mirlash ishlari nuqtayi-nazaridanmi, bir kun ichida yana qayta yopilgan va ko‘milgan. Biroq ushbu topilma-obyektni yana qayta “ko‘zini ochish”ga erishdik, — dedi Madrahim Turdiyev.\nMutaxassislar bilan ish o‘rganilgan. Ishga O‘zbekiston FA arxeologiya tadqiqotlar instituti yetakchi ilmiy xodimlari jalb etilgan. Ma’lum bo‘lishicha, topilma-obyekt Ark qo‘rg‘onining 150 metr shimoliy tarafida joylashgan. Tarixiy manbalarga ko‘ra, bu inshootlar XVI–XIX asr oxirlarida barpo etilgan zodagonlarning xonadonlari, katta-katta imoratlari ekanligi aniqlangan. Xonalarning burchaklaridagi quvurlar bo‘laklari bu inshoot eski, qadimgi kanalizatsiya yo‘liga aloqasi bordir, degan xulosaga ham kelingan.\n\nO‘zbekiston tarixchilar jamiyati Buxoro viloyat bo‘limi raisi Azalshoh Hamroyev Samarqand, Xiva arxeologiya institutlari vakillari va mahalliy arxeologlar bu obyektda o‘rganish ishlarini olib borganini ma’lum qildi.\n— Voqeaga viloyat tarixchilar jamiyati yetakchi mutaxassislarini jalb qilgan holda aniqlik kiritishga harakat qildik. Jumladan, Samarqand, Xiva arxeologiya institutlari vakillari va mahalliy arxeologlar bilan bu obyektni o‘z o‘rnida o‘rgandik. 2 metrdan ortiqroq bo‘lgan chuqurlikda pishiq obig‘ishtdan qilingan poydevori mustahkam bo‘lgan bir nechta xonalardan iborat bo‘lgan arxeologik obyektning burchaklari topildi. Burchaklar o‘rtasida yo‘laklar va ulardan o‘tadigan joylar mavjud bo‘lsa-da, tom qismlarining tushib ketganligi aniqlandi. Endi bunday obyektlarni tadqiq etish uchun uzoq muddatli vaqt kerak. Biroq arxeologlar fikricha, tezroq arxeologik ishlar olib borilishi ko‘zda tutilgan. Mutasaddi tashkilotlar, jumladan, Buxoro madaniy meroslarini qo‘riqlash inspeksiyasining munosabati, bu yerda o‘zlarining mutaxassislari bilan fikr va xulosalarini berishlari, bu agar haqiqatan ham tarixiy obyekt bo‘ladigan bo‘lsa, buni tezlik bilan o‘tkazish yoki uning iloji bo‘lmasa, uni konservatsiya qilish bilan bog‘liq jarayonlarni tezlashtirish lozim. Chunki har qanday shov-shuvlar turli noto‘g‘ri qarashlarni ham keltirib chiqarishi mumkin, — dedi Azalshoh Hamroyev.\n\nMutaxassislar fikricha, bu masalaga xulosani tezlik yoki shoshma-shosharlik bilan chiqarmaslik kerakligi bildirilgan. Mutaxassislarning birinchi xulosasiga ko‘ra, topilma-obyekt tarixiy ahamiyatga ega. Biroq oradan bir necha kun o‘tishiga qaramay, Buxoro madaniy meroslarini qo‘riqlash inspeksiyasi tomonidan mazkur masalani o‘rganish bo‘yicha jiddiy izlanishlar olib borilmagan.", "category": "Mahalliy", "title": "Ark qo‘rg‘oni yaqinidan topilgan qadimgi yerosti yo‘li Buxoro madaniy meroslarini qo‘riqlash inspeksiyasini nega qiziqtirmayapti?", "date": "06/25/2019", "url": "https://daryo.uz/2019/06/25/ark-qorgoni-yaqinidan-topilgan-qadimgi-yerosti-yoli-buxoro-madaniy-meroslarini-qoriqlash-inspeksiyasini-nega-qiziqtirmayapti/"}
{"content": "“Odnoklassniki” ijtimoiy tarmog‘i 17-aprel kuni Vladivostokda yashovchi foydalanuvchisini, u “Ochiq Rossiya” (“Otkritaya Rossiya”) tashkilotiga tegishli videorolikni o‘z profiliga joylashtirganidan so‘ng, bloklab qo‘yib, bu videorolikni tarqatishni boshqa foydalanuvchilarga ham taqiqladi. Bu haqda TJ xabar bermoqda.\n\nFoydalanuvchi o‘z profilining blok qilinishi sababini so‘rab, “Odnoklassniki” ma’muriyatiga murojaat qilganida, uning profili uchinchi shaxs tomonidan buzilib, so‘ng spam tarqatish manbasi sifatida foydalanilgani aytilgan. Biroq foydalanuvchi o‘z sahifasidan uchinchi shaxslarning harakatlari izlarini topmagan, ayni vaqtda, YouTube’dan yuklangan videorolik uning guruhlari va sahifalarida yo‘q ekanligini ko‘rgan.\nFoydalanuvchi Putin ishtirokidagi videoni qaytadan yuklashga urinib ko‘rganida, “Odnoklassniki” YouTube’dan olingan bu videoni ijtimoiy tarmoqda ulashib bo‘lmasligini bildirgan. TJ tahririyati ushbu holatni tekshirganida, “Kiritilgan matnda mumkin bo‘lmagan so‘zlar yoki fikrlar bor” degan bildirishnoma chiqqan.\n“Odnoklassniki”ning egasi hisoblangan Mail.Ru Group vakillarining TJ’ga ma’lum qilishlaricha, bu videoning e’lon qilinishiga nisbatan taqiq “xatolik mahsuli bo‘lishi mumkin”. TJ’ning kompaniyaga murojaatidan so‘ng, rolikni “Odnoklassniki”da yana ulashish mumkin bo‘lgan.\n“Odnoklassniki”da tarqatilishi vaqtincha cheklab qo‘yilgan video “Ochiq Rossiya” tashkilotining saytida 16-aprel kuni, Rossiya prezidenti Vladimir Putinning navbatdagi bevosita muloqoti arafasida e’lon qilingan edi. Unda Putinning 2002-yildan beri tashkil etilgan bevosita muloqotlarida bergan va bajarilmagan va’dalari haqida so‘z boradi.", "category": "Texnologiyalar", "title": "“Odnoklassniki” Putinning va’dalari haqidagi videoni spam deb hisobladi", "date": "04/20/2015", "url": "https://daryo.uz/2015/04/20/odnoklassniki-putinning-vadalari-haqidagi-videoni-spam-deb-hisobladi/"}
{"content": "2019-yil 11-iyun kuni Istanbul shahrida sodir bo‘lgan avtohalokat oqibatida O‘zbekiston fuqarosi, 1987-yilda tug‘ilgan Muhayyo Sherdanova halok bo‘ldi. Bu haqda O‘zbekiston bosh konsulxonasi ma’lum qildi.\n\nUshbu hodisada marhumaning 1976-yilda tug‘ilgan opasi Matluba Sherdonova jabrlangan va hozirda “Qonuniy Sulton Sulaymon” shifoxonasida koma holatida qolmoqda.\nBosh konsulxona vaziyatni, jumladan, hodisa yuzasidan tergov jarayonini nazoratga olgan.", "category": "Mahalliy", "title": "Istanbuldagi YTHda o‘zbekistonlik ayol halok bo‘ldi. Uning opasi koma holatida", "date": "06/13/2019", "url": "https://daryo.uz/2019/06/13/istanbuldagi-ythda-o%ca%bbzbekistonlik-ayol-halok-bo%ca%bbldi-uning-opasi-koma-holatida/"}
{"content": "Arnold Shvarsenegger Ogayodagi (AQSh) Greater Columbus Convention Center markazida joylashgan va Arnold yozuvi bitilgan bronza haykali ostida uysizlar singari to‘shak qopda yotgani tasvirlangan fotosuratini Facebook’dagi sahifasida joylashtirdi. Bu haqda “Korrespondent.net” xabar bermoqda.\n\nMashhur aktyor va Kaliforniya shtatining sobiq gubernatori fotoga “How times have changed” (“Zamonlar qanchalik o‘zgarib ketdi”) deya lo‘nda va kulgili izoh berdi.\nHozirga qadar surat 830 mingga yaqin “layk” yig‘di, uning ostida 14 mingdan ortiq izoh qoldirildi.", "category": "Madaniyat", "title": "Arnold Shvarsenegger Facebook’da haykali ostida to‘shak qopda yotgan suratini joylashtirdi", "date": "01/17/2016", "url": "https://daryo.uz/2016/01/17/arnold-shvarsenegger-facebookda-haykali-ostida-toshak-qopda-yotgan-suratini-joylashtirdi/"}
{"content": "UEFA tashkiloti 17-mart, seshanba kuni mintaqa assotsiatsiyalari bilan videokonferensiya shaklida majlis o‘tkazdi.\n\nUnda koronavirus pandemiyasi sababli yuzaga kelgan vaziyatning 2020-yilgi Yevropa Chempionatiga ta’siri haqida so‘z bordi. Tashkilot yakunda musobaqani 2021-yilga (11-iyundan 11-iyulgacha) ko‘chirish haqida qaror qabul qildi. Bu haqda Norvegiya futbol assotsiatsiyasi o‘z Twitter’ida ma’lum qildi.\nYevro—2020 musobaqasi mintaqaning 12 shahrida 12-iyundan 12-iyulga qadar o‘tkazilishi kerak edi.\nAvvalroq UEFA musobaqani ko‘chirish uchun liga va klublardan 275 million funt talab qilayotgani xabar qilingandi.\nEslatib o‘tamiz, ayni vaqtga kelib Yevropa kuchli beshlik ligalari va boshqa bir qator chempionatlar vaqtincha to‘xtatilgan.", "category": "Sport", "title": "Futbol bo‘yicha Yevro—2020 musobaqasi koronavirus sabab 2021-yilga qoldirildi", "date": "03/17/2020", "url": "https://daryo.uz/2020/03/17/futbol-boyicha-yevro-2020-musobaqasi-koronavirus-sabab-2021-yilga-qoldirildi/"}
{"content": "Boshqirdistonning Uchali tog‘-kon kombinatida ikki yuk poyezdining to‘qnashuvi oqibatida to‘rt kishi halok bo‘ldi. Bu haqda respublika favqulodda xizmatlariga tayanib, “Gazeta.ru” xabar bermoqda.\n\nHodisa oqibatida besh kishi jabrlanganligi, ulardan to‘rt nafari halok bo‘lganligi, bir nafari esa shifoxonaga yotqizilganligi ma’lum qilinmoqda.\nTo‘qnashuv davomida dizel yoqilg‘isi yuklangan ikki sisterna relslardan chiqib ketgan, bir lokomotiv ag‘darilib ketgan.\nTergov qo‘mitasi poyezdlar to‘qnashuvi yuzasidan surishtiruv boshladi.", "category": "Dunyo", "title": "Boshqirdistonda ikki poyezdning to‘qnashuvi oqibatida 4 kishi halok bo‘ldi", "date": "03/27/2017", "url": "https://daryo.uz/2017/03/27/boshqirdistonda-ikki-poyezdning-toqnashuvi-oqibatida-4-kishi-halok-boldi/"}
{"content": "Xitoyning ommabop Xiaomi markasi smartfonlari yangi proshivkasida Vladimir Putin qidiruvi o‘rnatildi, deya xabar bermoqda “Mail.ru”.  Bunday sozlama telefonning faqat rus tilidagi interfeysida mavjud, qolgan tillarda xitoyliklar prezidentlardan foydalanmaydi.\n\nQurilmadagi qo‘ng‘iroqlar uchun standart dastur Vladimir Putinni “2” (kirillchada АБВГ) yoki “5” (МНОП) tugmasini bosish orqali topishni taklif qiladi. Ushbu imkoniyat Xitoy kompaniyasining MIUI v6 operatsion tizimida ishlovchi barcha gadjetlarida mavjud.", "category": "Texnologiyalar", "title": "Vladimir Putin Xitoyning eng ommabop smartfonlarida paydo bo‘ldi", "date": "04/02/2015", "url": "https://daryo.uz/2015/04/02/vladimir-putin-xitoyning-eng-ommabop-smartfonlarida-paydo-boldi/"}
{"content": "Sayyoradagi yovvoyi hayvonlar soni oxirgi yarim asr mobaynida deyarli uchdan ikki qismga qisqardi. Bu haqda Yovvoyi tabiat fondi (WWF) va London zoologiya uyushmasining 27-oktabr, payshanba kuni chop etilgan hisobotida ma’lum qilindi, deya xabar beradi “Interfaks”.\n\nHisobotda Yer yuzida dinozavrlar yo‘qolganidan beri umurtqalilarning bu tarzda ommaviy qirilishi birinchi marta kuzatilayotgani bildirilgan. Tadqiqotlar jonzotlar populyatsiyasi ayniqsa 1970—2012-yillarda keskin ravishda qisqarganini ko‘rsatdi. Shundan so‘ng sur’atlar biroz pasaydi, biroq olimlar 2020-yilga kelib baribir barcha hayvonlarning 67 foizi yo‘q bo‘lib ketishini taxmin qilmoqda.\nTadqiqotchilarga ko‘ra, mazkur raqamlar tabiiy ko‘rsatkichlardan yuz marotabadan ko‘proq oshiq. Bunga inson faoliyati — ov, o‘rmonlar kesilishi, atrof-muhit ifloslanishi va global isish sabab ekanligi ta’kidlanmoqda.", "category": "Dunyo", "title": "Yer yuzidagi yovvoyi hayvonlarning uchdan ikki qismi 2020-yilga kelib yo‘q bo‘lib ketishi taxmin qilindi", "date": "10/28/2016", "url": "https://daryo.uz/2016/10/28/yer-yuzidagi-yovvoyi-hayvonlarning-uchdan-ikki-qismi-2020-yilga-kelib-yoq-bolib-ketishi-taxmin-qilindi/"}
{"content": "Kanadalik qo‘shiqchi Jastin Biber maktabda o‘qigan vaqtlaridagi muvaffaqiyatlari haqida gapirib berdi, deb xabar qiladi Acces Hollywood.\n\n“Men maktabni 4.0 GPA bilan tugatganman”, — dedi 21 yoshli qo‘shiqchi Interview Magazine jurnali bilan uyushtirgan intervyusida.\nGPA, Grade Point Average — Amerika maktablarining baholash tizimidagi eng yuqori ball hisoblanadi.\nIntervyu davomida Biber yana o‘z-o‘zini moliyalashtirishini hamda texnologiyalarga tez-tez investitsiya kiritishini ta’kidlab o‘tgan.", "category": "Madaniyat", "title": "Jastin Biber maktabdagi muvaffaqiyatlari bilan maqtandi", "date": "07/16/2015", "url": "https://daryo.uz/2015/07/16/jastin-biber-maktabdagi-muvaffaqiyatlari-bilan-maqtandi/"}
{"content": "Yaqindagina yangi duet taronasi uchun yaratilgan videoklipi premyera qilingan shirali ovoz sohibasi Nilufar Turkiyaning Istanbul shahrida o‘zining konsert dasturini taqdim etdi. Bu haqda “Popcorn.uz” xabar bermoqda.\n\nIkki kunlik konsert dasturi Istanbuldagi Kartal Bulent Ecevent hamda Bakirkuy Cem Karaca madaniyat markazlarida bo‘lib o‘tdi.\n\nO‘zbek san’atiga oshufta qalblarni chorlagan konsertga nafaqat o‘zbeklar, balki turli millat vakillari ham tashrif buyurdi. Dastur uch qismdan tashkil topib, Nilufar o‘z ijodidagi barcha qo‘shiqlarni ijro etdi.\n\nBundan tashqari, konsertning eng yodda qolarli jihati DJ Piligrim bilan ijro etilgan “Dilim” qo‘shig‘ining videoklipi tomoshabinlarga namoyish etilgani bo‘ldi.\n\nNilufarning dasturdagi har bir qism uchun alohida tayyorlagan liboslari tomoshabinlarda katta taassurot qoldirdi.\n\nYana bir e’tiborli tomoni shundaki, Nilufar repertuaridagi qo‘shiqlar musiqasi professional turk sozandalari tomonidan jonli ravishda ijro etildi.", "category": "Madaniyat", "title": "O‘zbekistonlik xonanda Nilufar Turkiyada o‘zining konsert dasturini taqdim etdi (foto)", "date": "11/25/2014", "url": "https://daryo.uz/2014/11/25/ozbekistonlik-xonanda-nilufar-turkiyada-ozining-konsert-dasturini-taqdim-etdi-foto/"}
{"content": "Kinoda shunday tushuncha bor — “filmning ishchi nomi”. Bir vaziyat ko‘p kuzatiladi — tasvirga olish ishlari boshlangan vaqtda bo‘lajak filmning nomi bir bo‘ladi-yu, premyeragacha nom boshqa bo‘lib qoladi. Jurnalist Feruz Muhammad ishchi nomi shunday o‘zgargan filmlar ro‘yxatini tuzib chiqdi.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "“Banan izlab”, “Sevuvchi apparat”, “Kuyovlar qo‘zg‘oloni”: ekranga chiqqunicha nomi o‘zgargan o‘zbek filmlari", "date": "08/31/2016", "url": "https://daryo.uz/2016/08/31/banan-izlab-sevuvchi-apparat-kuyovlar-qozgoloni-ekranga-chiqqunicha-nomi-ozgargan-ozbek-filmlari/"}
{"content": "“Barselona” hujumchisi Lionel Messi Ispaniya davlati g‘aznasiga 32,9 million yevro to‘laydigan bo‘ldi. 2,7 million yevroni hujumchi soliqlarni o‘z vaqtida to‘lamagani uchun jarima sifatida to‘laydi, deya xabar berdi Uff.uz Sport-express.ru ma’lumotiga asoslanib.\n\nBundan tashqari, 25 million yevroni argentinalik futbolchi soliqlarni to‘lashda qoidabuzarlikka yo‘l qo‘ygani uchun to‘laydi.\nUshbu mablag‘ni to‘laganidan so‘ng Messiga qo‘yilgan barcha ayblovlar olib tashlanadi.", "category": "Sport", "title": "Messi Ispaniya g‘aznasiga 33 million yevro soliq to‘laydi", "date": "06/23/2014", "url": "https://daryo.uz/2014/06/23/messi-ispaniya-gaznasiga-33-million-yevro-soliq-tolaydi/"}
{"content": "ExoMars missiyasi doirasida Marsga yo‘llangan Schiaparelli moduli Qizil sayyoraga qo‘ngani taxmin qilinmoqda. Hozirda mutaxassislar qurilmadan signal kelishini kutmoqda. Bu haqda Yevropa koinot agentligi (ESA) ma’lum qildi, deya xabar beradi ”Hi-Tech Mail.ru”.\n\nMutaxassislar hisob-kitobiga ko‘ra, modul 122 kilometr balandlikda soatiga 21 000 kilometr tezlikda sayyora atmosferasiga kirgan. Yuzaga 11 kilometr qolganda parashyut ochilgan.\nSchiaparelli modulining asosiy maqsadi Marsga uchish va qo‘nish texnologiyasini takomillashtirishdan iborat. Qurilmadagi maxsus datchiklar qo‘nish chog‘ida shamol tezligi, bosim, harorat va namlikni o‘lchaydi. Mazkur ma’lumotlarning barchasi ExoMars loyihasi doirasida kelgusi missiyalarni amalga oshirish uchun zarur. ", "category": "Texnologiyalar", "title": "Schiaparelli moduli Marsga qo‘ngani taxmin qilinmoqda", "date": "10/20/2016", "url": "https://daryo.uz/2016/10/20/schiaparelli-moduli-marsga-qongani-taxmin-qilinmoqda/"}
{"content": "Britaniyalik aktyor Deniyel Redkliff Metro nashriga bergan intervyusida bironta filmda Garri Potter rolini boshqa o‘ynamoqchi emasligini ta’kidladi. Shu bilan birga, uning aytishicha, kinoseriyalar tugaganiga qaramay, sehrgar haqida boshqa filmlar paydo bo‘lishi mumkin.\n\n“Menga bu rolni yana taklif qilishdi, biroq men ‘yo‘q’ deb javob berdim, chunki men tomonimdan barchasi bajarildi. Lekin bu obrazda boshqa biror kimni ko‘rish menga g‘alati tuyuladi”, — dedi aktyor.\nGarri Potter haqidagi filmlar ketma-ketligi Joan Rouling romanlariga asoslangan sakkizta filmdan iborat, ularning oxirgisi 2011-yilda chiqarilgan.", "category": "Madaniyat", "title": "Deniyel Redkliff Garri Potter rolini o‘ynashdan bosh tortdi", "date": "11/16/2015", "url": "https://daryo.uz/2015/11/16/deniyel-redkliff-garri-potter-rolini-oynashdan-bosh-tortdi/"}
{"content": "Rossiyaning Yekaterinburg shahrida boks bo‘yicha Jahon chempionatining yarim final janglari o‘tkazilmoqda.\n\nO‘zbekiston sharafini -57 kg vazn toifasida himoya qilayotgan Mirazizbek Mirzahalilov yarim final jangida mo‘g‘ulistonlik Erdenebat Tsendbaatarga qarshi ringga ko‘tarildi. Hakamlar uch raund yakuniga ko‘ra, Mirazizbekning g‘alabasini qayd etdi.\nShu tariqa o‘zbekistonlik ikkinchi bokschi final yo‘llanmasiga ega chiqdi. Avvalroq -52 kg vazn toifasi Shahobiddin Zoirov ham finalga chiqqani haqida xabar berilgandi.", "category": "Sport", "title": "O‘zbekistonlik ikkinchi bokschi ham Jahon chempionati finaliga chiqdi", "date": "09/20/2019", "url": "https://daryo.uz/2019/09/20/ozbekistonlik-ikkinchi-bokschi-ham-jahon-chempionati-finaliga-chiqdi/"}
{"content": "Texnologiyalar zamonamiz kishilari hayotini qaysi tomonga o‘zgartirganligi borasida bahs ketganda, matematik Yan Malkolmning “Yura davri bog‘i” romanida keltirilgan so‘zlar yodga tushadi: “Texnika sohasidagi yangiliklarga qaramay, ayollar uy ishlariga sarflaydigan vaqt 1930-yildan beri qisqarmagan. Vakuumli changyutgichlar, kir yuvish va quritish mashinalari, oshxonadagi ishlarimizni yengillashtirishga mo‘ljallangan texnikalar... Ishni yengillashtirishi kerak bo‘lgan shuncha texnika yaratilgan bo‘lsa ham, nima uchun ayollarning uy yig‘ishi uchun hali-hanuz buvilarimiz zamonidagidek ko‘p vaqt sarflanmoqda?” Buning javobi oddiy: hozirgi hayot tarzida uy ishlariga yangi texnika turlarisiz bir necha barobar ko‘p vaqt ketgan bo‘lardi.\nTexnologik bum – “talab taklifni yuzaga keltiradi” formulasiga yaqqol misol. Bizning muammolarimiz, istaklarimiz va shijoatimiz – yangi uskunalar, aksessuarlar va ularning ko‘plab modifikatsiyalarining bosh buyurtmachilari. Har yili Berlinda o‘tkaziluvchi IFA dunyodagi eng qadimiy va yirik maishiy texnika ko‘rgazmasi nafaqat ko‘rkam texnika shousi bo‘ldi, balki qaysidir ma’noda kundalik muammolarni hal qilish va natijalarga erishishda tanlovlar kolleksiyasiga aylandi. O‘z vaqtida televizor, audiokasseta va hokazolarning prototiplari aynan shu yerda ilk marta namoyish etilgan.\n\nJoriy yilda yuqori sifatli maishiy texnika ishlab chiqarish bo‘yicha dunyo yetakchisi bo‘lgan LG Electronics kompaniyasi LG Signature brendi ostida ajoyib televizorlar, muzlatgichlar, kir yuvish mashinalari, havo tozalagichlar, oshxona plitalari va idish-tovoq yuvuvchi mashinalarni namoyish qildi. LG Signature’ning paydo bo‘lishi xonadonni yasatishda turli kelishmovchiliklarga chek qo‘yadi. Barcha uskunalarning yagona vizual konsepsiyasi (ularning safi muntazam ravishda kengayib boradi) ko‘rinish va texnologik jihatdan haqiqiy uyg‘unlikni kasb etadi.\n\nLG Watch Urban 2 smart soatlari yoki aqlli soatlar internetning millionlab foydalanuvchilari istaklarini ro‘yobga keltirdi — 3G va 4G’li Android-platformalar, shu bilan birga eng yangi mobil funksiyalarga ega to‘liq to‘plam qo‘lingizdagi soat ichida mujassamdir. Hozircha qurilma smartfon bilan bog‘liq bo‘lsa-da, tez orada kompaniya muhandislari aqlli soatlarning butkul avtonomligi hamda kengaytirilgan imkoniyatlari bilan bog‘liq masalalarni hal qilishga va’da bermoqda.\n\nLG Tone Ultra garniturasining bozorda paydo bo‘lishi musiqasevarlar va doimiy aloqada bo‘lishi kerak bo‘lganlarning azaliy muammosiga chek qo‘ydi: yo monotovush bilan cheklanish yoki yoqish, o‘chirish va suhbatlashish uchun muntazam qo‘ldan foydalanish. Vakuum quloqchinli stereo-garnituralar bo‘yinga taqiladi. Bu yangi qurilma tufayli quloqchinlarning simini izlashga hojat qolmaydi. Birgina harakat va siz aloqadasiz! Undan keyin esa yana sevimli musiqangizni eshitishda davom etasiz.\n\nLG Centum kir yuvish mashinasi texnikaning uzoq vaqt xizmat qilishi borasida haqiqiy burilishni amalga oshirdi. Innovatsion modelni yaratgan muhandislar mahsulotning kafolatini rasman 20 yil, deya e’lon qildi. Bu degani — mashinadan to‘g‘ri foydalanilganda, u ikki barobar ko‘p vaqt xizmat qiladi. Gap nafaqat xaridorlarning pulini tejashda, balki texnikaning ekologik muhitga ijobiy ta’sirida hamdir. Kir yuvish mashinasida shovqin darajasining pasaytirilganligi va ichki mexanizmda tebranish hamda ishqalanishning minimallashtirilgani evaziga shunday effektga erishildi.\n\nKompaniya Centum modelidan tashqari yana bir betakror mahsuloti – bir vaqtning o‘zida turli ikki siklni bajaradigan ilk kir yuvish mashinasi — Twin Wash’ni taqdim etdi. U ham atrof-muhitga juda kam ta’sir ko‘rsatadi.\n\nGap qurilma yasalgan material haqida emas, balki uning imkoniyatlari haqida bormoqda. LG G5 SE yangi flagman modeli smartfonlarning imkoniyatlari haqiqatan chegarasiz bo‘lishiga maksimal darajada yaqinlashdi. Qurilmaning olinadigan maxsus modullari telefonni osonlikcha manual boshqaruvli fotoapparat yoki stereo-dinamikali pleyerga aylantiradi.\n\nLG kompaniyasi o‘z xaridorlariga barcha oila a’zolari televizor qarshisida yig‘ilib, yaxshi filmlardan bahra olgan qadrdon eski damlarga qaytish imkonini taklif qildi. Elektron qurilmada innovatsiyalarning ko‘pligi bu an’anani asta-sekinlik bilan orqaga suradi. Agar vaqtimizni zamonamiz muhandisligining yutuqlari orasida o‘tkazadigan bo‘lsak, buni aynan LG’ning OLED texnologiyali televizorlari qurshovida o‘tkazishimiz kerak. Keng ko‘lamli tasvir effekti, bugungi kundagi eng yuqori sifat kabi xususiyatlar film tomosha qilish jarayonini haqiqiy hissiyotli lahzalarga aylantiradi. Birlashtiruvchi televideniye komplektatsiyasiga to‘rt juft 3D-ko‘zoynaklari kiradi. Sizdan faqat bir joyga yig‘ilib, film tanlash va televizor qarshisiga qulay joylashib olish talab qilinadi.\nReklama huquqi asosida. Xizmatlar litsenziyalangan.", "category": "Texnologiyalar", "title": "Boshqa gadjetlar: LG masalaning yechimini topdi", "date": "08/29/2016", "url": "https://daryo.uz/2016/08/29/boshqa-gadjetlar-lg-masalaning-yechimini-topdi/"}
{"content": "24-sentabr sanasida London shahrida FIFA tasnifiga ko‘ra 2018-yilning eng yaxshilarini taqdirlash marosimi bo‘lib o‘tdi.\n\nJoriy yil yozda Rossiya maydonlarida o‘tgan Jahon Chempionatida Fransiya terma jamoasi bilan mundial g‘olibligini qo‘lga kiritgan Didye Desham 2018-yilning eng yaxshi murabbiyi sifatida e’tirof etildi.\nDidyega sovrin uchun kurashda Xorvatiya terma jamoasi ustozi Zlatko Dalich hamda “Real Madrid” sobiq bosh murabbiyi Zinedin Zidanni ortda qoldirdi. Ma’lumot uchun, Zlatko Dalich boshchiligidagi Xorvatiya JCh—2018 finaliga chiqib, Fransiyaga mag‘lub bo‘lgandi. Zidan esa “Real” bilan qatorasiga 3-marta YChLni yutishga erishgandi.", "category": "Sport", "title": "Fransiyani JCh—2018 chempioni qilgan Didye Desham yilning eng yaxshi murabbiyi bo‘ldi", "date": "09/25/2018", "url": "https://daryo.uz/2018/09/25/fransiyani-jch-2018-chempioni-qilgan-didye-desham-yilning-eng-yaxshi-murabbiyi-boldi/"}
{"content": "Avvalroq kelajagini Ispaniyada va La ligada ko‘rishni istayotgan 18 yoshli o‘zbekistonlik futbolchi Sardor Yusupov haqida maqola chop etilgan edi, deb yozadi “Uff.uz”.\n\nMaqolada mazkur futbolchining taqdiriga befarq bo‘lmagan tadbirkorlar va ishbilarmonlarimizni hamkorlikka chorlangandi. Bugunga kelib esa, qahramonimiz Kataloniyaga uchib ketdi. U yerda “Barselona” ko‘rigidan o‘tadi.\nHozir Sardor Barselona shahrida yakka tartibdagi mashg‘ulotlarga kirishgan. “Barselona” klubiga prezidentlik saylovi yakuniga yetgach, hammasiga oydinlik kiritiladi. Bundan tashqari uning xizmatlariga “Espanyol” va “San Andreo” klublari ham qiziqish bildirgan.\nLekin, mazkur vaqt ichida futbolchimizning otasi kutganidek hamkorlik masalasiga u qadar yechim topilmadi. Shu bois, Sardor Yusupovga yordamini ayamaydigan ishqibozlar hukmiga “O‘zsanoatqurilishbank”da O‘zbekiston qonunchiligida belgilangan tartib-qoidaga asosan ochilgan homiylik hisob raqamini havola etildi. Batafsil ma’lumot bilan “Uff.uz” saytida tanishish mumkin.", "category": "Sport", "title": "Sardor Yusupov “Barselona” ko‘rigidan o‘tish uchun Kataloniyaga jo‘nab ketdi", "date": "07/13/2015", "url": "https://daryo.uz/2015/07/13/sardor-yusupov-barselona-korigidan-otish-uchun-kataloniyaga-jonab-ketdi/"}
{"content": "Sobiq sovet respublikalari ichida Qirg‘iziston, Armaniston va Tojikistonga Rossiya tomonidan eng katta yordam ko‘rsatiladi. Bu haqda Rossiya prezidenti huzuridagi xalq xo‘jaligi va davlat xizmati akademiyasi tomonidan tayyorlangan “Rossiyadagi iqtisodiy vaziyat monitoringi” hisobotida aytildi.\n\nHisobotda aytilishicha, 2015-yili Qirg‘iziston, Rossiya–Qirg‘iziston rivojlanish fondi mablag‘lari inobatga olinsa, 322,8 million dollar yordam olgan. 2011–2015-yillar orasida bu yordam hajmi jami 653 million dollarni tashkil qilgan.\nBundan tashqari, Armaniston 2015-yili 37,4 million dollar, 2011–2015-yillarda esa 57,3 million dollar yordamga ega bo‘lgan.\nTojikiston uchun bu ko‘rsatkichlar tegishli ravishda 21,8 va 79,5 million dollarni tashkil etadi.\n2016-yilning birinchi yarmida Rossiya Qirg‘izistonning 30 million dollar, 2017-yil iyunida esa qolgan 240 million dollar qarzidan kechdi. Oxirgi 11 yil ichida Rossiya ushbu respublikaning 703,2 million dollarlik qarzidan voz kechdi.\nRossiyadan moddiy yordam oladigan davlatlar orasida Ozarbayjon, Qozog‘iston va Belarus ham qayd qilib o‘tilgan.", "category": "Dunyo", "title": "Rossiya sobiq Ittifoq mamlakatlari ichida qaysi davlatlarga eng katta yordam ko‘rsatishi ma’lum bo‘ldi", "date": "10/11/2017", "url": "https://daryo.uz/2017/10/11/rossiya-sobiq-ittifoq-mamlakatlari-ichida-qaysi-davlatlarga-eng-katta-yordam-korsatishi-malum-boldi/"}
{"content": "O‘zA Igor Savitskiy nomidagi Qoraqalpoq davlat san’at muzeyidan fotoreportaj tayyprladi.\n\n\n\n\n\n\n\n\n\n", "category": "Madaniyat", "title": "Fotoreportaj: Igor Savitskiy nomidagi Qoraqalpoq davlat san’at muzeyi", "date": "10/11/2018", "url": "https://daryo.uz/2018/10/11/fotoreportaj-igor-savitskiy-nomidagi-qoraqalpoq-davlat-sanat-muzeyi/"}
{"content": "O‘zbekisonda xizmat ko‘rsatgan artist Sardor Rahimxonga Qo‘qon shahrida yangi avtomobil sovg‘a qilishdi. Bu haqda qo‘shiqchi o‘zining Twitter’dagi sahifasida xabar berdi.\n\nSardor “Qo‘qonda menga shu mashinani sovg‘a qilishdi. O‘zim shundayini xohlayotgan edim”, — deya tvitteriga joylagan suratiga izoh bergan xonanda.\nAvtomobil markasi va uni kim hadya qilgani haqida ma’lumot berilmagan.", "category": "Madaniyat", "title": "Sardor Rahimxonga muxlislari yangi avtomobil sovg‘a qilishdi", "date": "07/27/2014", "url": "https://daryo.uz/2014/07/27/sardor-rahimxonga-muxlislari-yangi-avtomobil-sovga-qilishdi/"}
{"content": "Turkmanistonda 26-sentabr kuni start olgan “O‘zbek kinosi kunlari”da ishtirok etish uchun O‘zbekiston delegatsiyasi tarkibida mamlakat poytaxti Ashxobodga yo‘l olgan aktrisa Shahzoda Matchonova o‘z taasurotlari bilan o‘rtoqlashdi, deb xabar bermoqda “O‘zbekkino” Milliy agentligi matbuot xizmati.\n\n“Ashxobodda o‘tkazilayotgan ‘O‘zbek kinosi kunlari’da ishtirok etayotganimdan juda ham mamnunman. Birinchidan, men anchadan beri bu go‘zal shaharni ko‘rishni niyat qilib yurgan edim. Ikkinchidan, qardosh turkman xalqini O‘zbekiston bilan o‘zaro do‘stlik rishtalari bog‘lab turadi. Mazkur do‘stona aloqalar va munosabatlarni yanada mustahkamlash uchun shu kabi madaniyat, san’at va kino yo‘nalishidagi tadbirlarni an’anaviy tarzda o‘tkazib turish zarur deb o‘ylayman”, — dedi aktrisa.\n“Men ana shunday tadbirlardan birida o‘zbek aktrisasi sifatida qatnashib, yurtimizda ishlab chiqarilgan milliy filmlar turkman ahliga manzur kelayotganidan juda ham xursandman. Kinozaldagi tomoshabinlar, ayniqsa, yoshlar bizning filmlarni qarsaklar bilan kutib olishayotganini ko‘rish yoqimli. Shundan kelib chiqib, bugun festivalning yopilish marosimi ham yuqori darajada o‘tadi deb umid qilaman”, — dedi Shahzoda Matchonova.\nMa’lumot uchun, Ashxobodda tashkil etilgan “O‘zbek kinosi kunlari” tadbiri 28-sentabr kuni o‘z nihoyasiga yetadi.", "category": "Madaniyat", "title": "Aktrisa Shahzoda Matchonova: Turkmanistonda o‘zbek filmlarini qarsaklar bilan kutib olishmoqda", "date": "09/28/2016", "url": "https://daryo.uz/2016/09/28/aktrisa-shahzoda-matchonova-turkmanistonda-ozbek-filmlarini-qarsaklar-bilan-kutib-olishmoqda/"}
{"content": "“Yulduzlar jangi” kinoepopeyasidagi malika Leya roli bilan tanilgan aktrisa Kerri Fisher 27-dekabr kuni vafot etdi. U 60 yoshda edi, deya xabar bermoqda Meduza.\n\nAktrisaning o‘limi haqida uning qarindoshlari ma’lum qildi. Bir necha kun avval Fisher yurak xurujidan so‘ng shifoxonaga yotqizilgan edi.\nKerri Fisher “Yulduzlar jangi” kinoepopeyasidagi birinchi filmda (1977-yil) o‘ynagan malika Leya roli bilan shuhrat qozongan. Mazkur filmni tasvirga olish ishlari boshlangan vaqtda u 19 yoshda edi. Keyinchalik Fisher yana to‘rtta “Yulduzlar jangi”da, xususan, VII (2015) va VIII (2017-yilda ekranlarga chiqishi kutilmoqda) epizodlarda ham Leya rolini o‘ynadi.\n1990- va 2000-yillarda Fisher Gollivudda “ssenariy shifokori” sifatida ishladi, ya’ni, ssenariylarni qayta ishlash va to‘ldirish bilan shug‘ullandi. Bu lavozimda u “Yulduzlar jangi”ning I – III epizodlari, “O‘ldiruvchi qurol 3”, “To‘ydagi xonanda”, “Mister va missis Smit” filmlarida ishlagan.\nFisher bir necha badiiy va avtobiografik kitoblar muallifidir. Uning so‘nggi, “The Princess Diarist” nomli kitobi 2016-yilda chiqqan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "“Yulduzlar jangi” kinoepopeyasidagi malika Leya roli bilan tanilgan aktrisa Kerri Fisher vafot etdi", "date": "12/28/2016", "url": "https://daryo.uz/2016/12/28/yulduzlar-jangi-kinoepopeyasidagi-malika-leya-roli-bilan-tanilgan-aktrisa-kerri-fisher-vafot-etdi/"}
{"content": "Bir necha kundan buyon Malibuda Vudi Allenning yangi filmi sahnalaridan biri suratga olinmoqda, deb xabar beradi “Nur.kz”.\n\nUnda bosh rollarni Kristen Styuart va Jessi Ayzenberg ijro etmoqda. Tasvirga olish jarayonlaridan birida, ho‘l toshlarda oyog‘i sirpanib ketgan 79 yoshli mashhur rejissor, uncha katta bo‘lmagan qoyalarning biridan yiqilib tushdi.\n\nAllenga yordamga shoshilgan aktyor Jessi Ayzenberg Vudini tuzoqdan chiqarib oldi. Oyog‘iga jarohat yetgan kino arbobi, suratga olish jarayonini to‘xtatib qo‘ymaslik maqsadida, kasalxonaga borishdan bosh tortdi.", "category": "Madaniyat", "title": "79 yoshli rejissor Vudi Allen qoyadan yiqilib tushdi", "date": "08/27/2015", "url": "https://daryo.uz/2015/08/27/79-yoshli-rejissor-vudi-allen-qoyadan-yiqilib-tushdi/"}
{"content": "Toshkentda  “O‘zbekistonda Yevropa kunlari” doirasida 20—26-may kunlari Yevropa kinosi festivali bo‘lib o‘tadi. “O‘zbekkino” Milliy agentligi va Yevropa Ittifoqining O‘zbekistondagi delegatsiyasi hamkorligida tashkil etilgan ushbu tadbir Alisher Navoiy nomidagi kino saroyida o‘tkaziladi va unda butun Yevropadan 13 ta film namoyish etiladi deya xabar beradi Yevropa Ittifoqining Facebook’dagi rasmiy sahifasi.\nBarcha filmlarga kirish bepul.\n20-may 19:00 — “Janubga xush kelibsiz” (Italiya)\n21-may 19:00 — “Yerixov” (Germaniya)\n22-may 19:00 — “Bessarabiyadagi to‘y” (Ruminiya, Moldova, Lyuksemburg)\n\n23-may 17:00 — “Jumboq” (Slovakiya), “Kvartira” (Germaniya)\n\n23-may 19:00 — “Nafas” (Avstriya)\n\n24-may 17:00 — “Georg” (Estoniya)\n\n24-may 19:00 — “Birgalikda – bu haddan tashqari” (Fransiya)\n25-may 17:00 — “Mening onam” (Finlyandiya/Shvetsiya)\n19:00 — “Quddusga sayohat” (Bolgariya)\n26-may 15:00 — “Lottening sayohati” (Estoniya)\n17:00 — “Echki hikoyasi: qadimiy Praga afsonalari” (Chexiya Respublikasi)\n19:00 — “Orzudagi jamoa 1935” (Latviya)\nSizni ushbu kinofestivalga chorlab qolamiz. Festival haqidagi keyingi ma’lumotlarni “Daryo”da kuzatib boring.", "category": "Madaniyat", "title": "Yevropa kinosi haftaligiga marhamat", "date": "05/20/2013", "url": "https://daryo.uz/2013/05/20/yevropa-kinosi-haftaligiga-marhamat/"}
{"content": "“Real” hujumchisi Krishtianu Ronaldu taniqli aktyor Jeyson Steytem bilan uchrashdi. Bu haqda “Sports.ru” blogerlaridan biri xabar berdi.\n\nFotosuratni futbolchi Instagram’dagi sahifasiga joylashtirdi.\n“Qarang, kimni uchratib qoldim”, — deb yozdi fotosurat ostiga Ronaldu.", "category": "Sport", "title": "Krishtianu Ronaldu Jeyson Steytem bilan uchrashdi", "date": "07/27/2016", "url": "https://daryo.uz/2016/07/27/krishtianu-ronaldu-jeyson-steytem-bilan-uchrashdi/"}
{"content": "Xitoyning maishiy texnika ulgurji savdosi bilan shug‘ullanuvchi Suning Commerce Group kompaniyasi Italiyaning “Inter” futbol klubining qariyb 70 foiz aksiyasini xarid qildi. Bu haqda “TASS” xabar bermoqda.\n\n“RBK” ma’lumotlariga ko‘ra, kelishuv miqdori 270 million yevroni tashkil qilgan. Forbes jurnalining tahliliga ko‘ra, “Inter” dunyodagi eng qimmat futbol klublari orasida 16-pog‘onani egallab turibdi. Klubning qiymati 495 million yevroga baholanmoqda.\n“Inter” 2015/16-yilgi mavsum yakuniga ko‘ra, Italiya chempionatini 4-o‘rinda yakunladi. Jamoa kelasi mavsumda Yevropa Ligasida ishtirok etish huquqini qo‘lga kiritdi.\n1908-yilda tashkil topgan Milanning “Inter” jamoasi Italiyaning eng sovrindor jamoalaridan biri hisoblanadi. Milanliklar 18 karra Italiya chempioni, 7 marta mamlakat Kubogi va 5 marotaba Superkubogi sohibi bo‘lgan. Shuningdek, “neradzurri” uch marta Yevropa Chempionlar Kubogi/YeChL va bir marta UEFA Kubogi sovrindori hamda ikki marta qit’alararo Kubok va bir marta klublar o‘rtasidagi jahon chempionati g‘olibligini qo‘lga kiritgan.\n“Inter” so‘nggi marotaba 2009/10-yilgi mavsumda Italiya chempioni bo‘lgandi.\nMavzuga oid: ", "category": "Sport", "title": "Xitoy kompaniyasi Italiyaning “Inter” futbol klubini xarid qildi", "date": "06/06/2016", "url": "https://daryo.uz/2016/06/06/xitoy-kompaniyasi-italiyaning-inter-futbol-klubini-xarid-qildi/"}
{"content": "Turkiyadagi Istanbul tijorat universiteti rektorining 21-iyul, payshanba kuni hibsga olinishi davomida politsiyachilar o‘rtasida qurollangan to‘qnashuv sodir bo‘lishiga bir bahya qoldi. “TASS”ning Dogan agentligiga tayanib xabar berishicha, rektor Nozim Ekrenning shaxsiy soqchilari uni qo‘lga olish uchun kelgan politsiyachilarga qurol qaratgan.\n\nRektor soqchilari politsiyachilarga qarshilik ko‘rsatgach, huquq-tartibot xodimlari otryadi Turkiya IIVning maxsus topshiriqli otryadini yordamga chaqirdi. Qayd etilishicha, to‘qnashuv vaqtida havoga ikki bor o‘q uzildi. O‘q tovushlari universitet hududida vahima keltirib chiqardi, ammo hech kim jabrlanmadi.\nNozim Ekren va uning ikki nafar soqchisi maxsus topshiriqli otryad xodimlariga taslim bo‘ldi va hibsga olindi. Rektor Turkiyada harbiy to‘ntarishga urinishni tashkillashtirishda aloqadorlikda gumon qilinmoqda.\n16-iyul voqealaridan so‘ng ta’lim sohasi vakillari ham harbiy to‘ntarishga aloqadorlikda gumon qilinib, qo‘lga olinmoqda. Ayni damda to‘rt mingga yaqin maktab va universitet o‘qituvchilari ishdan chetlatildi, ba’zi oliy o‘quv yurtlarining o‘nlab dekan va rektorlari o‘z ishidan ozod etildi.", "category": "Dunyo", "title": "Istanbul tijorat universiteti rektorining hibsga olinishi davomida politsiyachilar o‘rtasida to‘qnashuv sodir bo‘ldi", "date": "07/21/2016", "url": "https://daryo.uz/2016/07/21/istanbul-tijorat-universiteti-rektorining-hibsga-olinishi-davomida-politsiyachilar-ortasida-toqnashuv-sodir-boldi/"}
{"content": "Xitoyning Shanxay shahrida Xalqaro yengil atletika federatsiyasi taqvimidan o‘rin olgan “Brilliant liga” musobaqasining ikkinchi bosqich bellashuvlari o‘z yakuniga yetdi. Ushbu musobaqada ishtirok etgan o‘zbekistonlik Nadiya Dusanova balandlikka sakrash sektorida 1,94 metr natijani qayd etib, Rio–2016 Olimpiada o‘yinlariga yo‘llanma oldi, deb xabar bermoqda “Sports.uz”.\n\nAyollar o‘rtasida balandlikka sakrash sektorida bahs olib borgan Nadiya Dusanova 1,94 metr balandlikni qayd etibgina qolmay, Olimpiada normativini ham bajardi. Ushbu natija Nadiyaga musobaqaning kumush medalini taqdim etdi. Sent-Lyusiya vakilasi Levern Spenser 1,94 metr balandlikni birinchi urinishda, Dusanova uchinchi urinishda zabt etgani bois o‘zbekistonlik sportchiga ikkinchi o‘rin nasib etdi.\nMazkur yo‘nalishdagi bellashuvlarda yana bir O‘zbekiston vakilasi — Svetlana Radzivil ham ishtirok etdi. Rio–2016 Olimpiada o‘yinlari yo‘llanmasini avvalroq naqd qilib qo‘ygan Radzivil bu safar 1,88 metr balandlik bilan to‘rtinchi natijani qayd etdi.\n“Brilliant liga”, Shanxay\nBalandlikka sakrash, ayollar\nMa’lumot o‘rnida, 2016-yilning 16-may holatiga ko‘ra, o‘zbekistonlik sportchilar tomonidan Olimpiada o‘yinlariga 10 ta sport federatsiyasining 13 ta sport turidan jami 50 ta yo‘llanma qo‘lga kiritildi. 50 ta Olimpiada yo‘llanmalari bo‘yicha 53 nafar o‘zbekistonlik sportchi Rio—2016 Olimpiadasida ishtirok etadi. Sitora Hamidova (yengil atletika) va Ra’noxon Amanova (suzish) ikkitadan yo‘llanmaga ega. Baydarka va kanoeda eshkak eshish hamda Badiiy gimnastika sport turlarida o‘zbekistonlik sportchilar jamoaviy bahslarda qatnashadi.\nQayd etish joiz, 16-may holatiga ko‘ra, 7—18-sentabrda o‘tkaziladigan XV yozgi Paralimpiya o‘yinlariga o‘zbekistonlik sportchilar tomonidan 25 ta yo‘llanma qo‘lga kiritilgan.", "category": "Sport", "title": "O‘zbekistonlik yengil atletikachi Nadiya Dusanova Rio–2016 Olimpiada o‘yinlariga yo‘llanma oldi", "date": "05/16/2016", "url": "https://daryo.uz/2016/05/16/ozbekistonlik-yengil-atletikachi-nadiya-dusanova-rio-2016-olimpiada-oyinlariga-yollanma-oldi/"}
{"content": "O‘zbekistonning Pokiston poytaxti Islomoboddagi elchixonasida “Pokiston — Shanxay Hamkorlik Tashkiloti” Do‘stlik forumi hamda Tinchlik va diplomatiya tadqiqotlari instituti bilan o‘zaro hamkorlikda taniqli o‘zbek yozuvchisi Pirimqul Qodirovning urdu tiliga tarjima qilingan va Pokiston Milliy kitoblar jamg‘armasi tomonidan nashr etilgan “Yulduzli tunlar” romanining taqdimot marosimi bo‘lib o‘tdi. Bu haqda “Jahon” axborot agentligiga tayanib, “Qalampir.uz” xabar bermoqda.\n\nUnda Pokiston akademik va ekspert doiralari namoyandalari, jumladan, “Kuayd-a Azam” universiteti huzuridagi Tarixiy va madaniy tadqiqotlar milliy instituti, Tinchlik va diplomatiya tadqiqotlari institutining professor o‘qituvchilari hamda ommaviy axborot vositalarining vakillari ishtirok etdi. Tadbir qatnashchilariga yaqinda nashrdan chiqqan mazkur romanning nusxalari taqdim etildi.\n“Allama Iqbal” Ochiq universiteti Tarix departamentining professori Abdul Basit taqdimot marosimi qatnashchilarini qutlar ekan, jahon adabiyoti ravnaqiga, xususan, hind submintaqasi adabiyoti rivojiga o‘zining ulkan ta’sirini ko‘rsatgan Zahiriddin Muhammad Boburning ijodiy va tarixiy merosiga yuqori baho berdi. Ma’ruzachining fikr bildirishicha, buyuk shoir va davlat arbobining ijodi nafaqat O‘zbekiston, balki sarhadi juda keng bo‘lgan butun mintaqaning ma’naviy boyligini o‘zida mujassam etgan.\nOlimning ta’kidlashicha, “Yulduzli tunlar” romani Bobur hayoti haqida batafsil hikoya qilgani barobarida Markaziy va Janubiy Osiyo xalqlarining o‘sha tarixiy davrdagi madaniyati va hayot tarzini ham yaqqol tasvirlab bergan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Pirimqul Qodirovning “Yulduzli tunlar” romani urdu tiliga tarjima qilindi", "date": "12/26/2016", "url": "https://daryo.uz/2016/12/26/pirimqul-qodirovning-yulduzli-tunlar-romani-urdu-tiliga-tarjima-qilindi/"}
{"content": "Qirg‘iziston Respublikasi Jo‘qorg‘i Kengesining 13-dekabrda bo‘lib o‘tadigan yig‘ilishida kun mavzusi sifatida “Qirg‘iziston va O‘zbekiston hukumatlari o‘rtasida Jalolobod viloyatidagi joylashgan Orto-tokoy (Kosonsoy) suv omboridan davlatlararo foydalanish to‘g‘risidagi bitimni ratifikatsiya qilish” masalasi ko‘rib chiqiladi, deb xabar berdi KNews.\n\nMa’lumotlarga ko‘ra, deputatlarning ushbu masala yuzasidan savollariga Qishloq xo‘jaligi, oziq-ovqat va melioratsiya vaziri Nurbek Murashev javob beradi.\nEslatib o‘tamiz, Qirg‘iziston va O‘zbekiston o‘rtasida Orto-Tokoy suv omboridan foydalanish to‘g‘risidagi bitim joriy yilning 6-oktabrida, Qirg‘ziston sobiq prezidenti Almazbek Atambayevning Toshkentga uyushtirgan tashrifi vaqtida imzolangan edi. Ushbu hujjatga muvofiq, suv omborini muhofaza qilish va boshqarish huquqi Qirg‘iziston tomoniga to‘liq o‘tdi. O‘zbekiston esa o‘z zimmasiga suv omborining ishlashini ta’minlash majburiyatini olgan.", "category": "Dunyo", "title": "Qirg‘iziston Jo‘qorg‘i Kengesi Orto-tokoy suv omboridan birgalikda foydalanish masalasini ko‘rib chiqadi", "date": "12/11/2017", "url": "https://daryo.uz/2017/12/11/qirgiziston-joqorgi-kengesi-orto-tokoy-suv-omboridan-birgalikda-foydalanish-masalasini-korib-chiqadi/"}
{"content": "2018-yil 25-sentabr kuni O‘zbekiston Respublikasi Prezidentining 2017-yil 13-sentabrdagi “Kitob mahsulotlarini nashr etish va tarqatish tizimini rivojlantirish, kitob mutolaasi va kitobxonlik madaniyatini oshirish hamda targ‘ib qilish bo‘yicha kompleks chora-tadbirlar dasturi to‘g‘risida”gi qaroriga asosan 1 oktyabr – O‘qituvchi va murabbiylar kuniga bag‘ishlab tashkil etilgan “Bolalar kitobi” respublika festivali va kitoblar ko‘rgazmasining ochilish marosimi bo‘lib o‘tdi. Bu haqda Matbuot va axborot agentligi xabar berdi.\n\n– Bugun mamlakatimizda shaxsan Prezidentimiz Shavkat Mirziyoyev tomonidan aholi, ayniqsa, yoshlar o‘rtasida kitob va kitobxonlikni keng targ‘ib qilish, sohani yanada rivojlantirishga alohida e’tibor qaratilmoqda, - deydi ochilish marosimida so‘zga chiqqan O‘zMAA Bosh direktori L.Tangriyev. – Bu kabi tadbirlarning tashkil etilishi bizning oldimizga qo‘yilgan vazifalarni bajarishdan tashqari, bolalarda kitob va kitob mutolaasiga muhabbat uyg‘otishga xizmat qiladi deb o‘ylaymiz. Yana bir maqsadimiz shuki, bolalar adabiyotlarini namoyish etish orqali, ular haqida o‘quvchilarning fikrlarini bilish hamda kelgusidagi ishlarimizni shunga qarab rejalashtirishdir.\n\nUshbu festival va ko‘rgazma O‘zbekiston Matbuot va axborot agentligining Alisher Navoiy nomidagi O‘zbekiston Milliy kutubxonasi hamda Qoraqalpog‘iston Respublikasi va barcha viloyatlar axborot-kutubxona markazlarida O‘zbekiston Matbuot va axborot agentligi, Qoraqalpog‘iston Respublikasi Matbuot va axborot agentligi, shuningdek, viloyatlar Matbuot va axborot boshqarmalari tomonidan Alisher Navoiy nomidagi O‘zbekiston Milliy kutubxonasi, O‘zbekiston Respublikasi Xalq ta’limi vazirligi va O‘zbekiston Yozuvchilar uyushmasi hamda boshqa qator tashkilotlar bilan hamkorlikda “Sog‘lom va ma’naviy yetuk avlod – yurt kelajagi” shiori ostida o‘tkazilmoqda.\n“Bolalar kitobi” respublika festivalini o‘tkazishdan ko‘zlangan maqsad – bolalar o‘rtasida kitob mutolaasini targ‘ib etish va kitobxonlik madaniyatini shakllantirish, ularning intellektual salohiyati va ma’naviy saviyasini yuksaltirish hamda ularni mamlakatimizda faoliyat yuritayotgan kutubxonalar va bolalar nashriyotlari bilan yaqindan tanishtirish.\n— “Bolalar kitobi” respublika festivalini tashkil etishda qatnashgan barcha tashkilotchilarga minnatdorlik bildirgan holda, bu kabi tadbirlarning o‘tkazilishi bolalarda kitob va kitob o‘qishga qiziqishni yanada orttiradi, deb o‘ylaymiz, - deydi O‘zbekiston Yozuvchilar uyushmasi raisi o‘rinbosari G‘.Majid.\n\nFestival doirasida O‘zbekiston Milliy kutubxonasining kutubxona fondidan joy olgan bolalar adabiyoti namunalari ko‘rgazmasi, mamlakatimizning yetakchi nashriyotlari tomonidan nashr etilgan bolalar kitoblari, jumladan, mumtoz adabiyot namunalari, eng sara badiiy, ma’naviy-ma’rifiy, ensiklopedik kitoblar taqdimotlari bo‘lib o‘tmoqda, shuningdek, chegirmali kitob savdosi tashkil etilmoqda. Yosh kitobxonlar uchun bolalar shoirlari, yozuvchilari hamda bolalar adabiyoti nashriyotlarining noshirlari bilan ijodiy uchrashuvlar o‘tkazilmoqda.\n— Shu kunlarda kim beshta kitob o‘qidi?, - degan savol bilan o‘z tabrigini boshlagan O‘zbekiston xalq shoiri Anvar Obidjon bolalarni kitobni sevishga, doimiy ravishda kitob mutolaa qilishga undadi.\n\nBundan tashqari Jajji kitobxonlar uchun bolalar asarlari bo‘yicha tayyorlangan qiziqarli topshiriq va sarguzashtlarga boy kvest-o‘yinlar, “Kitoblarni qutlaymiz!” mavzusida teatrlashtirilgan konsert dasturlari tashkil qilinmoqda.\nEslatib o‘tamiz, “Bolalar kitobi” respublika festivali va kitoblar ko‘rgazmasi Qoraqalpog‘iston Respublikasi, barcha viloyatlar hamda Toshkent shahrida 2018-yil 25—26-sentabr kunlari bo‘lib o‘tadi.", "category": "Mahalliy", "title": "“Bolalar kitobi” respublika festivali va kitoblar ko‘rgazmasi boshlandi", "date": "09/25/2018", "url": "https://daryo.uz/2018/09/25/bolalar-kitobi-respublika-festivali-va-kitoblar-ko%ca%bbrgazmasi-boshlandi/"}
{"content": "Pokistonning Hayber-Paxtunxva viloyatidagi Charsadda shahrida joylashgan universitet hududiga qurollangan to‘rt kishi bostirib kirib, o‘t ochdi. Bu haqda “RIA Novosti” xabar bermoqda.\n\nPokiston shimolida yuz bergan mazkur hodisa oqibatida bir kishi halok bo‘lgan, yana olti kishi turli darajada tan jarohati olgani aytilmoqda.\nDaily Pakistan nashri ma’lumotlariga ko‘ra, universitet kampuslari va talabalar yotoqxonalaridagi odamlar xavfsiz joyga ko‘chirilgan. Hodisa joyiga kuch tuzilmalari xodimlari va qutqaruvchilar yetib kelgan.\nGuvohlarning aytishicha, universitet hududida kamida ikki marta kuchli portlash yuz bergan. Hujum uyushtirilgan vaqtda universitetda 3 mingga yaqin talaba bo‘lgan.\nUniversitet rektorining ma’lum qilishicha, talaba va o‘qituvchilarning hech biriga zarar yetmagan.", "category": "Dunyo", "title": "Pokiston shimolidagi universitetga uyushtirilgan hujum oqibatida bir kishi halok bo‘ldi", "date": "01/20/2016", "url": "https://daryo.uz/2016/01/20/pokiston-shimolidagi-universitetga-uyushtirilgan-hujum-oqibatida-bir-kishi-halok-boldi/"}
{"content": "O‘zbekistonning ikkinchi raketkasi Farrux Do‘stov Fransiyaning Sherbur shahrida davom etayotgan “Chellenjer” turkumiga kiruvchi musobaqaning ilk davrasidayoq mag‘lubiyatga uchrab, turnirni tark etdi, deb xabar beradi “Olamsport.com”.\n\nFarrux Do‘stov mukofot jamg‘armasi 42 ming 500 yevroni tashkil etuvchi turnirning ilk davrasida Bosniya va Gersegovina vakili Aldin Setkichga qarshi kortga chiqdi va 2:6, 3:6 hisobida imkoniyatni boy berdi.\nTaqqoslash uchun, Do‘stov dunyo reytingida 98, Setkich esa 225-o‘rinni egallab turibdi.", "category": "Sport", "title": "O‘zbekistonlik Farrux Do‘stov dunyo reytingida o‘zidan 127 pog‘ona pastdagi tennischiga mag‘lub bo‘ldi", "date": "02/26/2015", "url": "https://daryo.uz/2015/02/26/ozbekistonlik-farrux-dostov-dunyo-reytingida-ozidan-127-pogona-pastdagi-tennischiga-maglub-boldi/"}
{"content": "Instagram birinchi marta “Voqealar” (Stories) funksiyasida ommaviy nosozliklarga duch keldi, deb yozadi TJournal.\n\nButun dunyo bo‘ylab foydalanuvchilar bo‘limga fotosuratlarni joylay olmayotganligi haqida ma’lum qila boshladi: boshqalarning voqealarini ko‘rish mumkin edi, ammo nimanidir yuklashga urinishda servis xatolik chiqarib berardi.\nBoshqa foydalanuvchilar voqealardan tashqari, Instagram’ga videoroliklarni yuklab bo‘lmasligini ham payqab qoldi.\n13-apreldagi statistikaga ko‘ra, Instagram’dagi “Voqealar” funksiyasini har kuni 200 million kishi ishlatadi. Instagram blogida nosozlik haqida hech qanday rasmiy ma’lumot berilmadi, ammo Twitter’da kompaniya vakillari muammolar borligini e’tirof etdi.", "category": "Texnologiyalar", "title": "Foydalanuvchilar Instagram’dagi “Voqealar” funksiyasida nosozlik kuzatilganidan shikoyat qildi", "date": "05/02/2017", "url": "https://daryo.uz/2017/05/02/foydalanuvchilar-instagramdagi-voqealar-funksiyasida-nosozlik-kuzatilganidan-shikoyat-qildi/"}
{"content": "“Roma” murabbiyi Eusebio Di Franchesko tez orada iste’foga chiqarilishi mumkin. Bu haqda O Jogo xabar berdi.\n\nAgar Di Franchesko ishdan ketadigan bo‘lsa, u holda Ispaniya terma jamoasi va “Real” sobiq bosh murabbiyi Xulen Lopetegi “Roma” bosh murabbiyi etib tayinlanishi mumkin.\n“Roma” bundan tashqari, Paulo Souza (“Fiorentina” sobiq murabbiyi), Leonard Jardim (“Monako” sobiq murabbiyi) va Loran Blan (PSJ sobiq murabbiyi) nomzodlarini ham ko‘rib chiqmoqda.\n17-dekabr, yakshanba kuni A Seriya 16-turidan o‘rin olgan bahsda “Roma” “Jenoa”ni 3:2 hisobda mag‘lub etdi. Klub musobaqa jadvalida 7-o‘rinni egallab turibdi.", "category": "Sport", "title": "“Real”dan haydalgan Xulen Lopetegi “Roma”ga bosh murabbiy bo‘lishi mumkin", "date": "12/18/2018", "url": "https://daryo.uz/2018/12/18/realdan-haydalgan-xulen-lopetegi-romaga-bosh-murabbiyi-bolishi-mumkin/"}
{"content": "Microsoft kompaniyasi iOS, Android va Windows Phone operatsion tizimida ishlaydigan qurilmalar uchun yangi Xim — surat bo‘lishish dasturini ishga tushirdi. Bu haqda Phonearena.com ma’lumotiga asoslanib “Parol” nashri xabar berdi.\n\nFaqatgina bitta surat yoki ayrim suratlarni boshqalarga ko‘rsatmoqchisiz, aynan o‘sha suratlardan boshqalarini ko‘rishlarini istamaysiz. Yoki bitta displeydan surat ko‘rish ko‘pchilik uchun noqulaylik qilmoqda. Shunday vaziyatlarda Xim dasturidan foydalansangiz bo‘ladi.\nXim dasturini smartfonga o‘rnatib, bo‘lishiladigan suratlarni belgilab, o‘zingiz istagan telefon kontaktlari, E-mail yoki telefon raqamlariga tanlangan suratlarni bo‘lishishingiz mumkin. Bunda jo‘natilgan surat siz tanlagan kishilarga matnli xabar ko‘rinishida yetib boradi va ular suratni internetda ko‘rish imkoniyatiga ega bo‘lishadi.\nShuningdek, jo‘natilgan suratlarga fikr bildirish ham mumkin. Agar siz jo‘natgan suratlarni qabul qiluvchilarda ham Microsoft Xim dasturi o‘rnatilgan bo‘lsa, u holda surat almashish yanada qiziqarliroq bo‘ladi. Suratlar ma’lum muddatdan so‘ng internetdan o‘chiriladi.\nMicrosoft Xim dasturi hozirda faqatgina Kanada va AQShda istiqomat qiluvchilar uchun foydalanishga topshirilgan. Yaqin orada esa boshqa davlatlarda ham ushbu dasturdan foydalanish imkoniyati yaratiladi.", "category": "Texnologiyalar", "title": "Microsoft kompaniyasi iOS, Android va Windows qurilmalari uchun Xim — surat bo‘lishish dasturini ishga tushirdi", "date": "10/13/2014", "url": "https://daryo.uz/2014/10/13/microsoft-kompaniyasi-ios-android-va-windows-qurilmalari-uchun-xim-surat-bolishish-dasturini-ishga-tushirdi/"}
{"content": "AQSh prezidenti Donald Tramp u lavozimini egallab turgan bir oy ichida mamlakat qarzi 12 milliard dollarga kamayganligini eslatib o‘tdi. Bu haqda u Twitter’dagi sahifasida ma’lum qildi.\n\nOAVlar boshqaruvimning birinchi oyi davomida milliy qarz 12 milliard dollarga kamayganligini ma’lum qilmadi.\nDonald Tramp, AQSh prezidenti\nU iqtisodiy ko‘rsatkichlar Amerika biznesining kelajagi uchun katta umid uyg‘otishini qo‘shimcha qildi.\nTramp taqqoslash uchun prezident Barak Obama boshqaruvining birinchi oyida qarz 200 milliard dollarga oshganligini eslatib o‘tdi.\nAQSh Moliya vazirligi saytida ma’lum qilinishicha, 2017-yilning 20-yanvar kuni, Trampning inauguratsiya kuni mamlakat qarzi 19,947 trillion dollarni, 21-fevral kuni esa 19,935 trillion dollarni tashkil etgan.", "category": "Dunyo", "title": "Tramp bir oy ichida AQSh qarzlarini 12 milliard dollarga kamaytirgani bilan maqtandi", "date": "02/26/2017", "url": "https://daryo.uz/2017/02/26/tramp-bir-oy-ichida-aqsh-qarzlarini-12-milliard-dollarga-kamaytirgani-bilan-maqtandi/"}
{"content": "Apple 32 Gb xotirali yangi iPad Pro planshetini 799 dollardan, kattaroq hajmli xotiraga ega yaxshiroq versiyalarini esa 899 va 999 dollardan sotadi, deya xabar bermoqda “Korrespondent.net” 9to5mac portaliga tayanib.\n\nNashr ta’kidlashicha, iPad Pro jami ikkita versiyaga ega bo‘ladi, bular — 32 Gb ichki flesh-xotirali bazaviy versiya hamda 64 va 128 Gb xotirali kuchliroq versiya.\nBiroq yangi qurilmaning bazaviy versiyasi ham iPad Air va iPad Mini’ning aktual versiyalari xususiyatlaridan ikki barobar ortiqdir.\nShuningdek, LTE’ni “ko‘tara oladigan” planshetga ega bo‘lishni istagan foydalanuvchilar boshlang‘ich qiymat ustiga 130 dollar to‘lashi kerak bo‘ladi.", "category": "Texnologiyalar", "title": "Apple’ning yangi plansheti qanday narxda sotilishi ma’lum bo‘ldi", "date": "09/10/2015", "url": "https://daryo.uz/2015/09/10/applening-yangi-plansheti-qanday-narxda-sotilishi-malum-boldi/"}
{"content": "Surxon qizi bo‘lgan Hosila Rahimova aksariyat kliplariga katta miqdorda mablag‘ sarflashining sababini ma’lum qildi, deb xabar beradi 7x7 gazetasi.\n\n“Milliy qo‘shiq, folklor, tarixni ko‘rsatib bermoqchi bo‘lsangiz, qaysidir qirralarni ochish, qandaydir jihatlarni yoritish uchun o‘sha zamonga qaytishga to‘g‘ri keladi, – dedi xonanda. – U zamonga qaytish esa libos, dekoratsiyalar va yaxshigina mablag‘ talab qiladi. G‘oyaning o‘zi ham shunga borib taqalishi mumkin. Kliplarimga katta mablag‘ sarflanishiga yana bir sabab sifatli narsa qimmat bo‘ladi. Axir ‘Arzonning sho‘rvasi tatimas’, deydilar.\nMayli, qimmat bo‘lsa-da, ko‘p harajat ketsa ham klip sifatli bo‘lsin. Muxlislarga yoqsin, ma’naviy ozuqa berolsin. Muxlislarni o‘sha davrga, men ko‘rsatib bermoqchi bo‘lgan zamonga olib bora olsin. Shundagina o‘z maqsadimga erishgan bo‘laman”.", "category": "Madaniyat", "title": "Hosila Rahimova: Mayli, qimmat bo‘lsa ham, klip sifatli bo‘lsin", "date": "05/06/2015", "url": "https://daryo.uz/2015/05/06/hosila-rahimova-mayli-qimmat-bolsa-ham-klip-sifatli-bolsin/"}
{"content": "Samarqand viloyatining Pastdarg‘om tumanida 17-mart kuni Prezident Shavkat Mirziyoyev raisligida faollar yig‘ilishi bo‘lib o‘tdi. Yig‘ilishdan maxsus reportaj “O‘zbekiston 24” telekanali orqali namoyish etildi.\nPrezident o‘z nutqida Samarqandni rivojlantirishning qator yo‘nalishlarini ta’kidlab o‘tdi. Bu — hududni sanoatlashtirish, tadbirkorlikni rivojlantirish va turizmni taraqqiy ettirishdir.\n\nSamarqand iqtisodiyotining bitta-yu bitta yo‘li — sanoatni rivojlantirishimiz kerak. Bitta-yu bitta yo‘li — tadbirkorlikni rivojlantirishimiz kerak. Bitta-yu bitta yo‘li — besh million turist olib kelmasak, biz Samarqandni boqa olmaymiz.\nOlib kelish oson. Lekin kelgan odam qachon yana qaytib keladi? Sharoit bo‘lsa! Qanaqa sharoit? Xavfsiz! Har tomonlama — sanitariya tomondan, ichki ishlar tomondan, dam olish tomonidan xavfsizlik.\nQaysi viloyatda Samarqanddagidek imkoniyatlar bor, degan savolni menga beringlar. Ochig‘ini aytadigan bo‘lsak, unaqa viloyat yo‘q. Avvalambor, mehnatkash xalqi bor, juda katta intiluvchan xalqi bor.\nShavkat Mirziyoyev, O‘zbekiston Prezidenti\nMavzuga doir: Shavkat Mirziyoyev o‘zini qachon eng baxtli deb hisoblashini aytdi (video)", "category": "Mahalliy", "title": "Shavkat Mirziyoyev: Samarqandga 5 million turist olib kelmasak, odamlarni boqa olmaymiz (video)", "date": "03/20/2018", "url": "https://daryo.uz/2018/03/20/shavkat-mirziyoyev-samarqandga-5-million-turist-olib-kelmasak-odamlarni-boqa-olmaymiz-video/"}
{"content": "O‘zbekiston Prezidenti Shavkat Mirziyoyev 17-avgust kuni ichki ishlar tizimida olib borilayotgan ishlarning ahvoliga bag‘ishlangan videoselektor yig‘ilishini o‘tkazdi.\nYig‘ilishda Shavkat Mirziyoyev ichki ishlar tizimini tartibga solmay turib, xalqning ishonchini qozonib bo‘lmasligini, islohotlarni amalga oshirish befoyda ekanligini ta’kidladi.\n\nIchki ishlar organlari tizimidagi yillar davomida juda ko‘p muammolar to‘planib qolgani, ularga nisbatan aholimizda jiddiy e’tirozlar borligi hech kimga sir emas. Shuning uchun, bir necha marta, qayta-qayta shu sohaga e’tibor qaratyapmiz. Agar bu masalani tubidan, xalqimizni ishontirib hal qilmasak, birorta islohotni amalga oshirish befoyda.\nBugun studiyalarda o‘tirgan hokimlar, IIB boshliqlari bitta masalaga javob berishi kerak: nima uchun shuncha qarorlar qabul qilinyapti-yu, nima uchun jinoyatchilik kamaymayapti? Ma’naviyat, ma’rifat, munosabat, javobgarlik o‘zgarmayapti. Bu ishlar vaqtincha deb o‘ylayapti. Vaqtincha emas!\nBu tizimli, doimiy, juda katta nazoratda bo‘layotgan ish. Agar biz, takror aytaman, mana shu sohani joy-joyiga qo‘ymas ekanmiz, odamlar, xalqimiz bizga hech qachon ishonmaydi. Odamlarga birinchi galda tinchlik kerak. Tinchlikni bevosita ta’minlab beradigan esa ichki ishlar idoralaridir.\nShavkat Mirziyoyev, O‘zbekiston Prezidenti\nO‘zAning xabar berishicha, yig‘ilishda so‘zga chiqqanlar Ichki ishlar vazirligi va uning hududiy bo‘linmalari muhokamadan o‘ziga tegishli xulosa chiqarib olib, yig‘ilishda ko‘tarilgan va sohadagi mavjud boshqa kamchiliklarni bartaraf etish yo‘lida astoydil harakat qilishini ta’kidlagan.", "category": "Mahalliy", "title": "Shavkat Mirziyoyev: Ichki ishlar tizimini joy-joyiga qo‘ymasak, xalq bizga hech qachon ishonmaydi, islohotlar ham befoyda (video)", "date": "08/18/2017", "url": "https://daryo.uz/2017/08/18/shavkat-mirziyoyev-ichki-ishlar-tizimini-joy-joyiga-qoymasak-xalq-bizga-hech-qachon-ishonmaydi-islohotlar-ham-befoyda-video/"}
{"content": "UzAuto Motors kompaniyasi imkoniyati cheklangan, oyoqlarida nuqsoni bo‘lgan haydovchilarga moslashtirish uchun, qo‘l bilan boshqariladigan maxsus qurilma bilan qayta jihozlashni boshladi.\n\nKompaniya matbuot xizmatining xabar berishicha, qo‘lda boshqarish qurilmasi xaridorning buyurtmasiga asosan Cobalt, Gentra hamda Spark rusumli avtomobillarga rasmiy dilerlik markazlarida o‘rnatiladi. Qurilma O‘zbekiston davlat standartlashtirish agentligining barcha talablariga javob beradi.\n\nTayanch-harakat a’zosi funksiyasi buzilgan haydovchilar uchun mo‘ljallangan maxsus moslama faqat to‘liq qurilmaning zaruriy elementlari bilan jihozlangan.\n\nUskunani o‘rnatish bo‘yicha savollar bilan vakolatli dilerlarga murojaat qilishi mumkinligi ta’kidlangan.\nMavzuga doir: O‘zbekistonda 2019-yilning eng xaridorgir mashinasi nomi ma’lum bo‘ldi", "category": "Mahalliy", "title": "UzAuto Motors avtomobillarni imkoniyati cheklangan haydovchilar uchun jihozlashni boshladi", "date": "01/16/2020", "url": "https://daryo.uz/2020/01/16/uzauto-motors-avtomobillarni-imkoniyati-cheklangan-haydovchilar-uchun-jihozlashni-boshladi/"}
{"content": "Har yili 1-may kuni Toshkentda “Favvoralar sayli” ommaviy-madaniy yoshlar tadbiri o‘tkazilishi haqida qaror joriy etildi. “Kamolot” YoIH matbuot xizmati xabariga ko‘ra, bu haqdagi tegishli qaror 23-aprel, chorshanba kuni O‘zbekiston Vazirlar Mahkamasi tomonidan qabul qilingan.\n\nSayilni o‘tkazish tashabbusi “Kamolot” YoIH, Madaniyat va sport ishlari vazirligi, Toshkent shahar hokimligi va Respublika ma’naviyat targ‘ibot markazidan chiqqan, deb ma’lum qiladi “Kun”.\nQarorda mazkur sayl davomida Toshkent shahridagi har bir favvora oldida, ayniqsa, musiqali favvoralar yonida madaniy tadbirlar, san’atkorlar, yozuvchi va shoirlar, kino va teatr aktyorlarining yoshlar bilan uchrashuvlari o‘tkazilishi belgilangan.", "category": "Mahalliy", "title": "Toshkentda 1-may favvoralar kuni deb e’lon qilindi", "date": "04/24/2014", "url": "https://daryo.uz/2014/04/24/toshkentda-1-may-favvoralar-kuni-deb-elon-qilindi/"}
{"content": "Madridning “Real” jamoasi hujumchisi Krishtianu Ronaldu “Sporting” klubiga qarshi (2:1) YChL guruh bosqichi ilk turida gol urib, ushbu bosqichda kiritilgan gollar soni bo‘yicha “Barselona” yetakchisi Lionel Messi hamda “MYu” va “Real”ning sobiq a’zosi Rud van Nistelroyga yetib oldi. Bu haqda “Chempionat” xabar bermoqda.\n\nRonaldu Yevropa Chempionlar Ligasi guruh bosqichida kiritilgan gollari sonini 50 taga yetkazib oldi. Xuddi shuncha gol Lionel Messi va Rud van Nistelroy hisobida ham bor.\nYChL guruh bosqichida 53 ta gol kiritgan “Real” klubining sobiq hujumchisi Raul ushbu ko‘rsatkich bo‘yicha yetakchilik qilmoqda.\nMa’lumot uchun, Ronaldu YChLning barcha o‘yinlarida 93 ta, Messi 86 ta, Raul va van Nistelroy mos ravishda 71 va 56 tadan gol kiritgan.", "category": "Sport", "title": "Ronaldu YChL guruh bosqichidagi gollari soni bo‘yicha Messi va van Nistelroyga yetib oldi", "date": "09/15/2016", "url": "https://daryo.uz/2016/09/15/ronaldu-ychl-guruh-bosqichidagi-gollari-soni-boyicha-messi-va-nistelroyga-yetib-oldi/"}
{"content": "Aralash uslubdagi kurash bo‘yicha amerikalik sportchi Jeff Monson yengillashtirilgan sxema bo‘yicha Rossiya fuqaroligini olishdan umidvor, deya xabar bermoqda “TASS” Davlat dumasi deputati Igor Lebedevga tayanib.\n\n“Biz Rossiya prezidenti va sport vazirligiga xat jo‘natdik. Hali ikki kun o‘tgani uchun, hozircha javob yo‘q. Biz prezident ma’muriyati vakillari bilan uchrashdik, ular bu masalani qo‘llab-quvvatlamoqda. Monson fuqarolikni sodda sxema bo‘yicha oladi, deb o‘ylayman”, — dedi Rossiya liberal-demokratik partiyasi vakili Lebedev.\nNashr eslatishicha, Monson Rossiya fuqaroligini olish niyati haqida 2014-yil kuzida e’lon qilgan. U bir necha yildan buyon rossiyalik qiz bilan uchrashib yuribdi. Shu yilning iyunida esa sportchi RLDP yetakchisi Vladimir Jirinovskiy bilan uchrashib, undan  Rossiya pasportini olishda yordam so‘ragan edi.", "category": "Sport", "title": "Amerikalik kurashchi Jeff Monson Putindan Rossiya fuqaroligini so‘radi", "date": "09/16/2015", "url": "https://daryo.uz/2015/09/16/amerikalik-kurashchi-jeff-monson-putindan-rossiya-fuqaroligini-soradi/"}
{"content": "“Neftchi” futbol maktabi ixtiyoriga topshirilgan hamda jahon standartlariga javob beradigan yangi futbol maktabi tez kunlarda “Neftchi” akademiyasi maqomi ostida o‘z faoliyatini boshlaydi. Bu haqda klub matbuot xizmati xabar qilmoqda.\n\nMa’lum qilinishicha, ayni vaqtda akademiyani tashkil etish borasida yakuniy ishlar olib borilmoqda.\nBo‘lajak “Neftchi” akademiyasida futbol bilan shug‘ullanish uchun barcha shart-sharoit mavjudligi ta’kidlanmoqda.\nAkademiya Farg‘ona shahridagi “Istiqlol” stadionining hududida barpo etilgan.", "category": "Sport", "title": "“Neftchi” futbol klubi akademiyasi tez orada ishga tushadi", "date": "02/15/2016", "url": "https://daryo.uz/2016/02/15/neftchi-futbol-klubi-akademiyasi-tez-orada-ishga-tushadi/"}
{"content": "Rossiyada Janubiy Amerika futbolidan hikoya qiluvchi faqat bitta jurnal faoliyat olib boradi. Uning asoschisi Aleksandr Spivak esa janubliklar futbolidan so‘zlovchi qoyilmaqom hikoyalarni qayerdan topishni juda yaxshi biladi. Hikoyalarning ba’zilari esa futbol haqidagi tasavvurimizni o‘zgartirib yuborishi mumkin. Qariya Shenks aytganidek, bu hayot-mamot masalasi. Xullas, uning navbatdagi hikoyasini birgalikda tinglashni/o‘qishni taklif qilamiz.\n\n2013-yil 11-sentabri. JCh—2014 musobaqasi saralash bosqichi. Urugvay Kolumbiyaga qarshi saf tortdi. Urugvayliklar ustozi Oskar Tabares terma jamoa asosiy tarkibiga 18 yoshli markaziy himoyachini kiritdi. Bu haqiqiy sensatsiya edi. Axir qahramonimiz mahalliy “Danubio” klubi safida atigi 16 ta o‘yin o‘tkazgandi. Uning terma jamoadagi debyut o‘yini esa kimsan Radamel Falkaoga qarshi edi. Bu holatni hatto Radamelning o‘zi ham tushunmasdi:\n— Men nima qilmay o‘yinga diqqat-e’tiborimni qarata olmasdim. Xuddiki, har daqiqada aqldan ozayotgandek edim. U birdan mendan qanday mashinam borligini so‘radi. Menda Audi bor edi. Unga hatto mashinamning rangini ham aytdim. U esa to‘pni mendan olib qo‘yib, uni jarima maydonchasidan uzoqlashtirib yubordi… Bu boshlanishi edi, xolos.\nShundan keyin ham “bolakay” kolumbiyalik yulduzni ta’qib qilishda davom etdi:\n— Nima uchun Ekvador, Venesuela va Kolumbiyaning bayroqlari bir xil rangdaligini bilasizmi?\n— Men bu haqida terma jamoaning eng keksa a’zosi Farid Mandragon bilan kiyinish xonasida gaplashgandim. U buning Simon Bolivar bilan bog‘liqligini aytgandi…\nFalkao bu haqida batafsil aytib berishga chog‘langan edi hamki, yosh himoyachi yana tajribali hujumchini ortda qoldrib, havodagi kurashda g‘olib chiqdi. Kamiga Falkaoning jag‘iga ohistagina zarba ham berdi.\n— Ikkinchi bo‘lim avvalida maydon markazida turgandim, — deya hikoyasida davom etadi Falkao. Birdan u men tomon kelib, bu uning terma jamoadagi debyut o‘yini ekanligini aytib qoldi. Shuningdek, mazkur o‘yin sharafiga tatuirovka chizdirish istagi borligini aytdi. So‘ng u mendan “sentabr” so‘zi Setiembre yoki Septiembre ko‘rinishida yozilishini so‘radi. Men o‘ylab qoldim va to‘pga sakramadim ham.\nButun o‘yin davomida Urugvay terma jamoasi himoyachisi Falkaoni tuturiqsiz gap-so‘zlar bilan chalg‘itishda davom etdi. U rezina va plastikdan qilingan uy nima deyilishini, Valiviya yoki Valdiviya qaysi biri to‘g‘ri ekanligini so‘rardi. Kamiga mashinasiga ehtiyot qismlarini Chamako bozoridan sotib olishini aytib qo‘yardi.\n— Buning nima ekanligini tushunmasdim. Hatto uning nima haqida gapirayotganligini ham anglamasdim.\nO‘yin esa 2:0 hisobida Urugvay terma jamoasining g‘alabasi bilan yakunlandi. O‘yin yakunlangach Falkao “bolakay”dan Facebook’dagi nikini so‘radi.\n— Bermayman, — deya javob berdi u. Men Facebook’ga faqat Candy Crush o‘yinini o‘ynash uchun kiraman. U sizga nimaga kerak!?\nBu o‘yin kolumbiyalik hujumchiga yoddan chiqmaydigan xotiralarni taqdim etdi: Vaziyatlar umuman yo‘q, boy berilgan yakkakurashlar va aqldan ozdiradigan yigitcha. Bu nimasi endi!?\n\nO‘sha bolakay o‘yindan 3 kun o‘tib Madridning “Atletiko” klubida ham debyut qildi. Uning ism-sharifi — Xose Mariya Himenes edi.\nMavzuga doir:Stefan al-Shaaravi 26 yoshida Xitoyga ketdi. Endi u eng ko‘p maosh oladigan italiyalik futbolchi\nOffearth Telegram kanalidan Asror Abdunazarov tarjimasi", "category": "Sport", "title": "“Janob, sentabr so‘zi qanday yoziladi?”. Radamel Falkaoni aqldan ozdirgan 18 yoshli bolakay haqida", "date": "07/10/2019", "url": "https://daryo.uz/2019/07/10/janob-sentabr-sozi-qanday-yoziladi-radamel-falkaoni-aqldan-ozdirgan-18-yoshli-bolakay-haqida/"}
{"content": "AQSh davlat kotibi Jon Kerri kelasi hafta Moskvaga tashrif bilan kelish niyatida ekanligini ma’lum qildi, deb yozadi “Gazeta.ru”.\n\nUning so‘zlariga ko‘ra, tashrif chog‘ida u Rossiya prezidenti Vladimir Putin bilan muzokaralar olib bormoqchi. Kerri uchrashuvda Ukrainadagi vaziyatni hamda Suriyadagi inqirozni siyosiy tartibga solishni muhokama qilmoqchi.\n“Men bir haftadan keyin Moskvaga borib, Ukraina va Suriya masalalari bo‘yicha Putin va Lavrov bilan uchrashmoqchiman”, — dedi Kerri.", "category": "Dunyo", "title": "AQSh davlat kotibi Jon Kerri Putin bilan uchrashish uchun Moskvaga kelmoqchi", "date": "12/09/2015", "url": "https://daryo.uz/2015/12/09/aqsh-davlat-kotibi-jon-kerri-putin-bilan-uchrashish-uchun-moskvaga-kelmoqchi/"}
{"content": "O‘zbekiston hukumati 29-iyundagi qarori bilan ichki ishlar organlari xodimlariga imtiyozli shartlarda turar joy sotib olish, qurish va rekonstruksiya qilish uchun uzoq muddatli ipoteka kreditlari berish tartiblarini tasdiqladi, deb xabar berdi “Gazeta.uz”.\n\nHujjat ichki ishlar organlari xodimlarining turar joy-maishiy sharoitlarini yanada yaxshilash va ularni zamonaviy turar joy bilan ta’minlash maqsadida qabul qilindi.\nIpoteka kreditlari xodimlarga turar joy qiymatining kamida 25 foizi miqdoridagi dastlabki badal to‘langandan keyin kamida 10 yil muddatga beriladi. Agarda kredit xalqaro va xorijiy moliya institutlarining grantlari va investitsiyalari hisobidan taqdim etilsa, ipoteka kreditidan foydalanganlik uchun foiz stavkasi Markaziy bank qayta moliyalash stavkasining 2 foizidan ortiq bo‘lmagan hajmda ajratiladi.\nIchki ishlar organlarining alohida o‘rnak ko‘rsatgan, yuksak professionalizm darajasini namoyon qilayotgan, huquqbuzarliklarga qarshi kurashga salmoqli hissa qo‘shayotgan va ichki ishlar vaziri tomonidan belgilanadigan xodimlari uzoq muddatli imtiyozli ipoteka kreditlar navbatdan tashqari tartibda beriladi.\nShu maqsadda 2021-yilga qadar har yili 504 tadan qo‘shimcha kvartiralar qurish hududiy dasturlarga kiritiladi (jami — 2520 kvartira, jumladan, 280 tasi Toshkentda, ushbu miqdor IIV taklifiga ko‘ra o‘zgarishi mumkin).\nIIVning namunali xodimlariga dastlabki to‘lovni amalga oshirish uchun 5 yilga foizsiz uzoq muddatli qarzlar taqdim etiladi. Bundan tashqari, kredit bo‘yicha hisoblangan foizlarning 50 foizi IIVga subsidiya sifatida ajratiluvchi davlat budjet mablag‘lari hisobidan qoplanadi.", "category": "Mahalliy", "title": "Ichki ishlar organlari xodimlariga imtiyozli ipoteka kreditlari taqdim etiladi", "date": "07/05/2017", "url": "https://daryo.uz/2017/07/05/ichki-ishlar-organlari-xodimlariga-imtiyozli-ipoteka-kreditlari-taqdim-etiladi/"}
{"content": "Amerikalik rassom va robotsoz Aleksander Reben Google Home kolonkalari pistoletdan “o‘q uza olishi”ni ta’minlaydigan mexanizmni yaratdi. Kolonka ovozli buyruqdan so‘ng o‘t ochgan, deb xabar beradi TJournal.\n\nRebenning aytishicha, mazkur mexanizmni yaratishda u o‘zining studiyasidan topilgan detallardan foydalangan. Bunda Rebenga “ishga tushirish” relyesi, lampochka, shuningdek, “o‘z-o‘ziga xizmat ko‘rsatish shoxobchalarida tangalarni almashtirishga xizmat qiluvchi elektromagnit” kerak bo‘lgan. Ixtirochi ularning barchasini tepkini bosgan torga ulagan.\n\nMen bu orqali texnolgiyalarning tarqalishi qanchalik mudhish oqibatlarga olib kelishi mumkinligini va ularni nima maqsadda qo‘llanilishini qanchalik ko‘p o‘ylasangiz ham samarasiz ekanligini ko‘rsatib berishga urindim.\nAleksander Reben, rassom", "category": "Texnologiyalar", "title": "Amerikalik ixtirochi Google Home kolonkasini pistoletdan o‘q uzishga “o‘rgatdi” (video)", "date": "06/01/2018", "url": "https://daryo.uz/2018/06/01/amerikalik-ixtirochi-google-home-kolonkasini-pistoletdan-oq-uzishga-orgatdi-video/"}
{"content": "O‘zbekistonda karantin sababli savdo shoxobchalari yopilayotgan bir sharoitda zaruriy oziq-ovqat hisoblanmaydigan spirtli ichimliklar do‘konlari faoliyat olib bormoqda. Ichki ishlar vazirligi axborot xizmati rahbari Shohrux G‘iyosov mazkur holatga izoh berdi.\n\nIchki ishlar vazirligi vakilining so‘zlariga ko‘ra, agar spirtli ichimliklarning yoki sigaret mahsulotlarining savdosi to‘xtatib qo‘yilsa, odamlar bu mahsulotni uyda qo‘lbola tayyorlashni boshlaydi. Bu esa, o‘z navbatida, ko‘plab zaharlanish holatlariga olib keladi. Odamlarning qo‘lbola spirtli ichimlikdan zaharlanib o‘lishi ayni damda ortiqcha muammo hisoblanadi.\nQayd etilishicha, tarixda bunday holat kuzatilgan. 1980-yillarda Sobiq Ittifoq hukumati “suxoy zakon” e’lon qilgan, ya’ni spirtli ichimliklarni ishlab chiqarish va savdosi to‘xtatilgan. Shu davrda odamlarning qo‘lbola tayyorlangan spirtdan zaharlanib o‘lishi 400 foizga oshgan.\nEslatib o‘tamiz, koronavirus sababli O‘zbekistonda oziq-ovqat do‘konlari va dehqon bozorlaridan boshqa barcha savdo majmualari, umumiy ovqatlanish shoxobchalari yopilgan.\nMavzuga doir: O‘zbekistonda karantin qoidalariga amal qilmaslik bilan bog‘liq jami 22 286 ta holat aniqlandi", "category": "Mahalliy", "title": "O‘zbekistonda karantin davrida spirtli ichimliklar do‘konlari nima uchun yopilmayotgani ma’lum qilindi", "date": "04/03/2020", "url": "https://daryo.uz/2020/04/03/ozbekistonda-karantin-davrida-spirtli-ichimliklar-dokonlari-nima-uchun-yopilmayotgani-malum-qilindi/"}
{"content": "Shvetsiyadagi The Working Parts geym-studiyasi voqealari Orol dengizining qurigan o‘rnida kechadigan Residue: Final Cut sarguzasht o‘yinini ishlab chiqdi. Bu haqda Podrobno.Uz ma’lumotiga asoslanib, “Kun” xabar bermoqda.\n\nO‘yin relizi 1-avgust, juma kuni bo‘lib o‘tgan. Qayd etishlaricha, bu o‘yinning ikkinchi qismi bo‘lib, birinchisi bir yilcha avval taqdim etilgan.\nResidue’ning birinchi qismida o‘yin qahramonlari Orol dengizini qutqarib qolish maqsadida Markaziy Osiyoga keladi. Biroq o‘yinning ikkinchi qismida ruhiyat yanada pessimistik ko‘rinish olgan.\n\nVayron bo‘lgan dunyoni qutqarib qolish bo‘yicha dastur ahvolni yanada qiyinlashtirgan bo‘lib, oradan o‘n yillar o‘tib, to‘rt kishi qachonlardir dengiz bo‘lgan cho‘lga keladi. Ularning har biri o‘z maqsadi yo‘lida harakat qiladi.", "category": "Texnologiyalar", "title": "Shvetsiyadagi dasturchilar voqealari Orol dengizida bo‘ladigan kompyuter o‘yinini ishlab chiqdi", "date": "08/04/2014", "url": "https://daryo.uz/2014/08/04/shvetsiyadagi-dasturchilar-voqealari-orol-dengizida-boladigan-kompyuter-oyinini-ishlab-chiqdi/"}
{"content": "Namanganda To‘raqo‘rg‘on tumanidan viloyat markaziga kiraverishda ham yangi namunadagi svetofor qurilmasi o‘rnatildi. Bu haqda “Daryo”ga Namangan viloyat IIB YHXB matbuot xizmati ma’lum qildi.\n\nOldinroq ular Namangan shahridagi Islom Karimov va Irrigator ko‘chalari chorrahasiga o‘rnatilgandi.\n\nUshbu qurilmaning o‘ziga xosligi shundaki, svetoforning chiroqlari rangiga qarab svetofor arkasi ham shu rangda yonadi. Bu haydovchilar e’tiborini jalb etib, hushyorligini oshirib, svetofor ishorasiga amal qilmasdan o‘tish ehtimolini kamaytiradi va harakat xavfsizligini ta’minlashga xizmat qiladi.\n\nQurilma tungi paytda piyodalar o‘tish yo‘lagini ham yoritib, ularning xavfsiz harakatlanishiga qulaylik yaratadi.", "category": "Mahalliy", "title": "Namanganda yangi namunadagi svetofor qurilmalarini o‘rnatish davom etmoqda (foto)", "date": "01/04/2019", "url": "https://daryo.uz/2019/01/04/namanganda-yangi-namunadagi-svetofor-qurilmalarini-o%ca%bbrnatish-davom-etmoqda-foto/"}
{"content": "Keyt Uinslet bu yil yana “Oskar” mukofotiga nomzodi qo‘yilgan Leonardo Di Kaprio AQSh kinoakademiyasi jyuri a’zolari tomonidan e’tirof etilmayotganini adolatsizlik deb hisoblaydi. Bu haqda u People nashriga bergan intervyusida ma’lum qilgan, deya xabar beradi “Segodnya.ua”.\n\n“U men ko‘p yillardan beri biladigan o‘sha Leo, ammo professional nuqtai nazardan qaraganda juda ulg‘aygan. Zabardast aktyor: avvalgiga qaraganda kuchliroq, chiroyliroq va o‘ziga har qachongidan ko‘ra ishonchi baland. U bilan bog‘liq shuncha gap-so‘zga qaramay, sovuqqonlikni boy bermay kelmoqda”, — deya ta’kidlagan Uinslet.\n40 yoshni qarshilagan aktrisa 41 yoshli Leonardo Di Kaprioda deyarli yigirma yil avvalgi “Titanik”dagi sherigini ko‘rishini yashirmadi. “U ajoyib va sodiq do‘st, hamisha shunday bo‘lgan. Nafaqat menga, balki o‘ziga yaqin barcha kishilarga nisbatan ham shunday. U hozirgacha “Titanik” filmini suratga olish chog‘ida tanishgan ko‘pchilik insonlar bilan yaqin aloqalarni uzmagan”, — deydi Keyt.\n", "category": "Madaniyat", "title": "Keyt Uinslet Di Kaprio AQSh kinoakademiyasi tomonidan e’tirof etilmayotganini “adolatsizlik” deb hisobladi", "date": "02/21/2016", "url": "https://daryo.uz/2016/02/21/keyt-uinslet-di-kaprio-aqsh-kinoakademiyasi-tomonidan-etirof-etilmayotganini-adolatsizlik-deb-hisobladi/"}
{"content": "Apple kompaniyasi iPhone 7’ni Amerika patent byurosida rasman ro‘yxatdan o‘tkazdi, deya xabar bermoqda Dictat.\n\nSamsung qo‘llayotgan egik displeylardan, nihoyat, Apple ham foydalanishga qaror qildi. Biroq bu displeylar ancha kattaroq  ko‘rinish oldi va telefonning deyarli butun old yuzasini qopladi.\n\nBundan tashqari, kompaniya iPhone 7’da yoqut oynani qo‘llaydi, aynan u qavariq holatga keltiriladi va butun displey ustiga qoplanadi.\n\n\nNashr patentlangan chizmalarga qarab, bo‘lajak iPhone 7’ning tashqi ko‘rinishini tasvirladi. U taxminan shunday ko‘rinishga ega bo‘ladi.", "category": "Texnologiyalar", "title": "Apple kompaniyasi iPhone 7 uchun patent oldi (foto)", "date": "10/24/2015", "url": "https://daryo.uz/2015/10/24/apple-kompaniyasi-iphone-7-uchun-patent-oldi-foto/"}
{"content": "Tayvanning Taybey shahrida 500 ga yaqin o‘quvchi sifatsiz maktab tushliklaridan zaharlandi. Bu haqda “Korrespondent.net” xabar bermoqda.\n\nShahar ta’lim departamentiga ko‘ra, Taybeydagi to‘rtta boshlang‘ich maktab o‘quvchilarida zaharlanish alomatlari 6-yanvar, juma kuni paydo bo‘la boshlagan.\nYetti nafar bolaga gastroenterit tashxisi qo‘yildi, biroq ularni kasalxonaga yotqizishga ehtiyoj bo‘lmadi. Mahalliy rasmiylar ushbu va yana 19 maktabga oziq-ovqat yetkazib beruvchi firmalar faoliyatini to‘xtatishga qaror qildi.\nTaom namunalari ekspertizaga yuborildi, natijalar ikki hafta davomida chiqishi kutilmoqda.", "category": "Dunyo", "title": "Tayvanda 500 o‘quvchi sifatsiz maktab tushliklaridan zaharlandi", "date": "01/08/2017", "url": "https://daryo.uz/2017/01/08/tayvanda-500-oquvchi-sifatsiz-maktab-tushliklaridan-zaharlandi/"}
{"content": "Bugun — 15-dekabr kuni futbol bo‘yicha klublar o‘rtasidagi Jahon Chempionatida yarim finalning ikkinchi o‘yini o‘tkazilib, “Real Madrid” Meksikaning “Amerika” jamoasiga qarshi o‘yinda maydonga tushadi. Yarim finalning birinchisida zafar quchgan Yaponiyaning “Kashima Antlers” klubi Osiyo klublari orasida birinchi bor finalda o‘ynash huquqini qo‘lga kiritgan.\n\nKlublar o‘rtasidagi Jahon Chempionati finalida eng ko‘p bor “Barselona” ko‘rinish bergan. Kataloniya klubi o‘z tarixida 4 bor hal qiluvchi o‘yinda ishtirok etgan bo‘lib, shularning 3 tasida bosh sovringa ega chiqqan.\n“Barselona” 2006-yilgi mavsum finalda Braziliyaning “Internatsional” klubidan 0:1 hisobida yengilgan bo‘lsa, 2009-yil Argentinaning “Estudiantes” jamoasini 2:1, 2011-yil Braziliyaning “Santos” klubini 4:0 va 2015-yil Argentinaning “River Pleyt” klubini 3:0 hisobida taslim qilgan.\n\nJahon Chempionatida “Barselona”dan keyingi natija Braziliyaning “Korintians” klubiga tegishli. 2000-yil jamoa finalda “Vasko de Gama”ni taslim qilgan bo‘lsa, 2012-yil Londonning “Chelsi” klubini 1:0 hisobida mag‘lub etgan.\n\nMadridning “Real” klubi esa Jahon Chempionati finalida hozirga qadar 1 marta to‘p surgan. 2014-yilgi mavsum “qirollik klubi” Argentina yetakchisi “San Lorentso”ni 2:0 hisobida mag‘lub etgan.\n\n2016-yilgi mavsum chempionligini qo‘lga kiritishi uchun Zinedin Zidan jamoasi “Amerika” hamda “Kashima Antlers”ni mag‘lub etishi shart. Shunda u “Korintians”ning natijasini takrorlab, “Barselona”ga sovrinlar soni bo‘yicha yaqinlashib oladi.\n“Real”ning “Amerika”ga qarshi o‘yini Toshkent vaqti bilan 15:30 da start oladi.\nMa’lumot uchun, jamoalari finalda ishtirok etishi borasida Braziliya peshqadam bo‘lib, uning 5 ta klubi JCh finalida to‘p surgan: “Korintians”, “Vasko de Gama”, “San Paulo”, “Internatsional”, “Santos”. Argentinaning esa “Boka Xuniors”, “Estudiantes”, “San Lorenso”, “River Pleyt” klublari finalda o‘ynagan va barchasi mag‘lub bo‘lgan.\nAngliyada jamoalar soni 3 ta: “Chelsi”, “Yunayted” hamda “Liverpul”. Faqatgina “qizil iblislar”ga bosh sovrin nasib qilgan.", "category": "Sport", "title": "Madridning “Real”i klublar o‘rtasidagi Jahon Chempionatida g‘olib chiqishda “Barselona”dan 2 taga ortda qolgan", "date": "12/15/2016", "url": "https://daryo.uz/2016/12/15/madridning-reali-klublar-ortasidagi-jahon-chempionatida-golib-chiqishda-barselonadan-2-taga-ortda-qolgan/"}
{"content": "O‘rtayer dengizida, Italiya qirg‘oqlarida 3 mingga yaqin muhojir qutqarib qolindi. Bu haqda “Yevropeyskaya pravda” xabar bermoqda.\n\n18-mart, shanba kuni kechki paytdan 19-mart, yakshanba kuni tonggacha “Chegara bilmas shifokorlar” tashkiloti kemalarida O‘rtayer dengizida 7 ta sol va ikki qayiqda bo‘lgan 946 kishi qutqarildi. \nSutka mobaynida Sitsiliya kanali hududida o‘tkazilgan 22 qutqaruv operatsiyasi davomida 3 mingga yaqin muhojirning joniga oro kirildi. \nUlar asosan Bangladesh, shuningdek, Nigeriya, Kot-d’Ivuar va Afrikaning boshqa davlatlaridan ekanligi bildirilmoqda. “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "O‘rtayer dengizida 3 mingga yaqin muhojir qutqarildi", "date": "03/20/2017", "url": "https://daryo.uz/2017/03/20/ortayer-dengizida-3-mingga-yaqin-muhojir-qutqarildi/"}
{"content": "Floyd Meyvezerning Andre Bertoga qarshi yaqinda o‘tkaziladigan olishuvidan so‘ng, bokschi faoliyatini yakunlashi haqida ovozalar tarqaldi. Shu bois hozirdan Floydni suratga olish maydoniga chorlayotgan kinostudiyalar soni ko‘paydi. Bu haqda “Korrespondent.net” xabar bermoqda.\n\n“O‘tgan hafta kinoda rol ijro etish yuzasidan 3 ta jiddiy taklif oldik. Floyd o‘z faoliyatini shou-biznesda davom ettirsa ajab emas. Ishonavering, u buni a’lo darajada uddalaydi”, — deya takidlagan Meyvezerning yordamchisi Leonard Ellerbi.\nBokschida teleekranlarda ko‘rinish berish tajribasi bor, u oldinroq “Yulduzlar bilan raqslar” shousida ishtirok etgandi.", "category": "Madaniyat", "title": "Floyd Meyvezerni kinoga chorlashmoqda", "date": "09/04/2015", "url": "https://daryo.uz/2015/09/04/floyd-meyvezerni-kinoga-chorlashmoqda/"}
{"content": "Billboard jurnali yarim yillikning eng yaxshi qo‘shiqlari o‘ntaligini e’lon qilib, 2015-yilning oraliq yakunlarini sarhisob etdi. Qo‘shiqlar janrlar bo‘yicha saralanmagan, shu sababli reytingda pop, elektro, kantri va rok uslubidagi kompozitsiyalar bor. Ro‘yxat nashr saytida e’lon qilingan.\n\nReyting mualliflarining fikricha, ro‘yxatdan o‘rin olgan qo‘shiqlar keyingi bir necha yil davomida o‘z mashhurligini saqlab qolish imkoniga ega. O‘nlikdan AQSh, Buyuk Britaniya, Kanada va Avstraliya ijrochilari o‘rin olgan.\nEkspertlar Rianna, Kanye Uest va ser Pol Makkartnining FourFiveSeconds nomi ostidagi hamkorlikdagi ishini alohida qayd etgan. Bundan tashqari, reytingdan Britaniyaning Florence + The Machine indi-guruhi yangi albomidagi Ship To Wreck kompozitsiyasi ham o‘rin olgan. Jurnalning qayd etishicha, guruh solisti Florens Uelch pop-xonanda sifatida o‘smoqda, trekda esa hamma narsa – vokal texnika ham, naqoratlar ham e’tiborga loyiq.\nRo‘yxatdan amerikalik yosh kantri-xonanda Keysi Masgreyvs ham o‘rin olgan – uning debyut albomi “Gremmi” mukofotiga loyiq ko‘rilgandi. Uning bu yil taqdim etilgan Biscuits singli ancha ommalashdi. Bundan tashqari, reytingga reper Fetty Wap, Skrillex & Diplo DJ-dueti, Years & Years elektro-triosi, Tame Impala rok-guruhi, The Weeknd R&B-xonandasi Jamie xx guruhlari kiritilgan.\nBillboard’ning chart va reytinglari – musiqa olamidagi eng nufuzli reytinglar sanaladi.", "category": "Madaniyat", "title": "Billboard yarim yillikning eng yaxshi qo‘shiqlari reytingini e’lon qildi", "date": "06/24/2015", "url": "https://daryo.uz/2015/06/24/billboard-yarim-yillikning-eng-yaxshi-qoshiqlari-reytingini-elon-qildi/"}
{"content": "“Terabayt.uz” nashri 27-yanvar holatiga ko‘ra, Toshkentning “Fleshka” savdo majmuasida sotilayotgan noutbuklar narxi bilan tanishtirdi.\n\nLenovo IdeaPAD 100 + Planshet Windows — 2 064 000 so‘m\nLenovo G50 Core i7 8 Gb/1 Tb VGA 2 Gb + Ryukzak — 4 333 000 so‘m\nLenovo IdeaPAD 100S Ultrabook Rose Pink — 3 043 000 so‘m\nHP 15 Blue Ultrabook 2 Tb HDD Win10 litsenziya — 4 643 000 so‘m\nHP Gaming 15 Skylake (16 Gb + 2 Tb + 256 Gb SSD) — 8 680 000 so‘m\nASUS ROG G751 (8 Gb + 1 Tb) — 7 433 000 so‘m\nAcer FX 12 CORE 16 Gb + 2 Tb + Dual Graphics — 5 226 000 so‘m\nDELL i7559 15 4K TouchScreen Skylake (8 Gb + 1 Tb) — 8 680 000 so‘m\nLenovo IdeaPad P500 — 4 464 000 so‘m\nDell Inspiron 17R-5737I51T8PP — 3 844 000 so‘m\nAcer Aspire NITRO BLACK EDITION  VN7-591G-787J — 6 944 000 so‘m\nAcer Aspire E-571-334U SLIM — 2 418 000 so‘m\nAsus Transformer Book Flip R554LA-RH51T — 3 348 000 so‘m\nHP Envy 17T-BTO-Y84C — 3 720 000 so‘m\nHP Pavilion 17-BTO-Y3L4 — 3 162 000 so‘m\nHP Envy 15T-BTO-Y12C — 4 464 000 so‘m\nToshiba Satellite C55D-B5206 — 3 150 000 so‘m\nRo‘yxatda keltirilgan qurilmalarni ko‘rsatilgan narxlarda sotib olishga “Daryo” nashri kafolat bermaydi. Qurilmalar va ularning narxlari haqidagi axborot faqat tanishish uchun taqdim etilgan.", "category": "Texnologiyalar", "title": "Toshkentdagi “Fleshka” majmuasida sotilayotgan noutbuklar narxi e’lon qilindi", "date": "01/29/2016", "url": "https://daryo.uz/2016/01/29/toshkentdagi-fleshka-majmuasida-sotilayotgan-noutbuklar-narxi-elon-qilindi-3/"}
{"content": "O‘zbekiston Markaziy banki 2016-yil 23-avgustdan boshlab valyuta operatsiyalari bo‘yicha buxgalteriya hisobi, statistik va boshqa hisobotlarni yuritish, shuningdek, bojxona va boshqa majburiy to‘lovlari uchun xorijiy valyutalarning so‘mga nisbatan yangi qiymatlarini belgiladi.\n\nUnga ko‘ra, 1 AQSh dollari 2984 so‘m 45 tiyin etib belgilandi. Bu 16-avgustdagi kursga nisbatan 5 so‘m 14 tiyinga ko‘p.\n23-avgustdan e’tiboran 1 yevro qiymati 3367 so‘m 36 tiyin (16-avgustdagi kursga nisbatan 41 so‘m 20 tiyin qimmat), 1 Xitoy yuani 448 so‘m 12 tiyin (16-avgustdagi kursga nisbatan 8 tiyin arzon), 1 Rossiya rubli esa 46 so‘m 68 tiyin (16-avgustdagi kursga nisbatan 37 tiyin qimmat) etib belgilangan.\n\nEslatib o‘tamiz, valyuta qiymatini belgilash chog‘ida Markaziy bank mazkur valyutalarni ushbu qiymatda sotish yoki sotib olish majburiyatini olmagan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "O‘zbekistonda dollarning rasmiy kursi 5 so‘m 14 tiyinga oshdi", "date": "08/22/2016", "url": "https://daryo.uz/2016/08/22/ozbekistonda-dollarning-rasmiy-kursi-5-som-14-tiyinga-oshdi/"}
{"content": "“O‘zbekkino” Milliy agentligi buyurtmasiga asosan “O‘zbekfilm” kinostudiyasi tomonidan suratga olingan “Hayotda...” badiiy filmi 13—20-sentabr kunlari XXIV marotaba tashkil etiladigan MDH va Boltiqbo‘yi mamlakatlarining “Kinoshok” ochiq kinofestivali (Anapa, Rossiya) asosiy tanlov dasturiga kiritildi. Bu haqda “O‘zbekkino” matbuot xizmati xabar bermoqda.\n\n2015-yili katta ekranlarga chiqqan “Hayotda...” badiiy filmi yolg‘iz farzandining o‘limidan so‘ng odamlarni davolash qobiliyatiga ega bo‘lgan bolani asrab olib, umrining oxirigacha o‘z tamoyillariga sodiq qolgan olim inson haqida hikoya qiladi. Yolqin To‘ychiyev rejissorligida ishlab chiqarilgan mazkur filmda Baxtiyor Qosimov, Akbarxo‘ja Rasulov, Zulhumor Mo‘minova kabi taniqli aktyor va aktrisalar suratga tushgan.\nMa’lumot uchun, O‘zbekistonda suratga olingan to‘liq metrajli badiiy filmlar “Kinoshok” festivalining turli tanlovlarida muntazam qatnashib keladi. Xususan, 2012-yilgi “Kinoshok”da rejissor Ayub Shahobiddinov tomonidan suratga olingan “Parizod” kartinasi eng yaxshi film sifatida kinofestivalning bosh sovrini — Gran-prini qo‘lga kiritgan.\nHozirgacha bir qator badiiy, hujjatli va multplikatsion filmlar, jumladan, “Hayotda...” filmi ham AQSh, Germaniya, Xitoy, Avstraliya kabi 10 dan ortiq mamlakatlardagi xalqaro kinofestivallarning tashkiliy qo‘mitalariga saralash bosqichi uchun yuborilgan va bu boradagi ishlar davom etmoqda.", "category": "Madaniyat", "title": "O‘zbek kinoijodkorlari tomonidan suratga olingan “Hayotda...” filmi “Kinoshok” festivalida qatnashadi", "date": "08/21/2015", "url": "https://daryo.uz/2015/08/21/ozbek-kinoijodkorlari-tomonidan-suratga-olingan-hayotda-filmi-kinoshok-festivalida-qatnashadi/"}
{"content": "O‘zbekiston xalq artisti, mamlakatdagi taniqli madaniyat arbobi Lutfulla Sa’dullayev “Taqdir” nomli roman yozdi, deya xabar bermoqda “Pravda Vostoka”.\n\nMuallif unda o‘z hayoti haqida hikoya qiladi, xotirasiga muhrlanib qolgan qiziqarli voqealar, turli uchrashuvlar va hayot yo‘llari tutashuvlari bilan bo‘lishadi.\nO‘z hayot yo‘li haqida hikoya qilar ekan, Lutfulla Sa’dullayev professional tajribasi, ijodiy faoliyatida erishgan hayotiy maqsadlari bilan o‘rtoqlashadi.", "category": "Madaniyat", "title": "Aktyor Lutfulla Sa’dullayev o‘z hayoti haqida roman yozdi", "date": "11/05/2014", "url": "https://daryo.uz/2014/11/05/aktyor-lutfulla-sadullayev-oz-hayoti-haqida-roman-yozdi/"}
{"content": "30-may kuni Toshkentdagi “Barkamol avlod” bolalar markazida “Glavnaya ssena” loyihasi g‘olibi Sardor Milano bilan matbuot anjumani bo‘lib o‘tdi, deya xabar bermoqda “Kultura.uz”.\n\nSardor anjumanda avvalo o‘zini qo‘llab-quvvatlab, u uchun qayg‘urganlarga minnatdorlik izhor etdi. “Sizning e’tiboringizdan boshim ko‘kka yetdi, men uchun sizning mehringizdan ko‘ra yaxshiroq narsa yo‘q. Bu ijod uchun katta turtki”.\nSardor 10 yildan buyon Toshkentda yashamaydi, biroq u haqda hech qachon unutmaydi: “Men o‘zimni vatanparvar deb hisoblayman. Yilda ikki marta bu yerga kelarkanman, Toshkentning yaxshi tomonga o‘zgarayotganini ko‘raman. Ayni shu madaniyatni o‘zimga singdirganimdan faxrlanaman. Bu shunday madaniyatki, unda kattalar hurmat qilinadi, mehmondo‘stlik o‘ziga xos jihat hisoblanadi. Hali hech qayerda bu yerdagidek mazali taomlar yemadim, va doim palovimiz bilan maqtanaman”.\nAnjumanda Sardor, shuningdek bundan buyon ijodini Konstantin Meladze bilan davom ettirishi aytib o‘tdi. Uning “Yevrovideniye”da ishtirok etishi to‘g‘risidagi mish-mishlarni esa rad etdi, biroq bunday taklif bildirilsa, jon deb qabul qilishini aytdi.\nBundan tashqari, xonanda “Milano” taxallusining kelib chiqishi, Moskvaga qanday borib qolgani haqida ham so‘zlab berdi.", "category": "Madaniyat", "title": "Sardor Milano: Men o‘zim tug‘ilgan yurt vatanparvariman", "date": "06/02/2015", "url": "https://daryo.uz/2015/06/02/sardor-milano-men-ozim-tugilgan-yurt-vatanparvariman/"}
{"content": "Toshkentning “Lokomotiv” klubi hujumchisi Marat Bikmayev O‘zbekiston Pepsi Superligasining 31-turidan o‘rin olgan “Paxtakor”ga qarshi bahs vaqtida odob-ahloq qoidalariga mos kelmaydigan xatti-harakatni amalga oshirgani uchun 2 ta o‘yinga diskvalifikatsiya qilinib, 20 million so‘m jarimaga tortildi. Bu haqda PFL rasmiy saytida xabar berildi.\n\nPFL Etika qo‘mitasi yuzaga kelgan vaziyatni atroflicha o‘rgangan holda Musobaqalar reglamentining intizomiy va jarimalar kodeksi 3-bo‘lim, 5.45 bandining “G” qismini qo‘pol ravishda buzgani e’tirof etilgan Marat Bikmayevning 31-tur o‘yini vaqtida va ungacha bo‘lgan 23-tur uchrashuvi paytida ham odob-axloq qoidalaridan chetga chiqqanini inobatga olgan holda mazkur qarorga kelgan.\nTuron24’ning yozishicha, diskvalifikatsiya muddati O‘zbekiston chempionati va kubogi doirasidagi uchrashuvlarda amal qiladi. Jarima puli esa bir oy davomida to‘lab berilishi kerak.\nMa’lumot uchun, Marat Bikmayev 26-noyabr kuni bo‘lib o‘tgan Paxtakorga qarshi uchrashuvda gol nishonlash chog‘ida barmoqlari yordamida raqib jamoa muxlislari tomonga nomaqbul xatti-harakatni amalga oshirgandi.", "category": "Sport", "title": "“Lokomotiv” hujumchisi Marat Bikmayev 2 ta o‘yinga chetlatildi, qo‘shimchasiga 20 mln so‘m jarimaga tortildi", "date": "11/28/2018", "url": "https://daryo.uz/2018/11/28/lokomotiv-hujumchisi-marat-bikmayev-2-ta-o%ca%bbyinga-chetlatildi-qo%ca%bbshimchasiga-20-mln-so%ca%bbm-jarimaga-tortildi/"}
{"content": "REDTAG zamonaviy va ommabop kiyimlar tarmog‘ining navbatdagi do‘koni Buxoro shahrida ishga tushdi. Bu haqda brendning Telegram kanalida ma’lum qilindi.\n\nOchilish marosimida Buxoro shahri hokimi Kamalov Karim Jamalovich ishtirok etib, mahalliy aholini yangi savdo hududi bilan tabrikladi.\n\nMaxsus kun munosabati bilan oilaning barcha vakillariga mo‘ljallangan o‘ziga xos uslubdagi bejirim kiyim-kechaklar, qulay poyabzallar hamda turli-tuman aksessuarlarga maxsus aksiya amal qilmoqda.\n\nAytish kerakki, ushbu do‘kon tarmoqning respublika hududlaridagi toʻrtinchi filiali sanaladi.\n\nREDTAG Buxoro doʻkoni Bahouddin Naqshband koʻchasi, 149-uy, “Korzinka.uz” DISKONT supermarketining 2-qavatida joylashgan.\n\n2006-yilda Birlashgan Arab Amirliklarida yaratilgan mazkur brend dunyo bo‘ylab 19 ta mamlakatda 200 dan ortiq do‘konga ega. REDTAG’ning O‘zbekistondagi franshiza huquqi Anglesey Food ShKga tegishli. Bugungi kunda Toshkent shahrida 7 ta, Samarqand, Qo‘qon va Andijon shaharlarida bittadan REDTAG do‘konlari xaridorlarga xizmat ko‘rsatmoqda. Yaqin orada boshqa hududlarda ham filiallar ochilishi kutilmoqda.\n\nTarmoqning barcha savdo nuqtalari va qo‘shimcha ma’lumotlar bilan quyidagi sahifalarda tanishib borishingiz mumkin:\nFacebook — https://www.facebook.com/redtaguzbekistan/\nTelegram — https://telegram.me/joinchat/AAAAADwbSdZUSR4pLafWXg\n“Odnoklassniki.ru” — https://ok.ru/redtaguzbekistan\nInstagram — https://www.instagram.com/redtaguzbekistan/?hl=ru\nReklama huquqi asosida.", "category": "Mahalliy", "title": "Buxoro shahrida REDTAG do‘koni ochildi", "date": "11/05/2017", "url": "https://daryo.uz/2017/11/05/buxoro-shahrida-redtag-dokoni-ochildi/"}
{"content": "Janubiy Koreya hukumati Samsung Electronics kompaniyasi tomonidan ishlab chiqarilgan Galaxy Note 7 smartfonlari xavfsizligi masalasida tekshiruv boshladi. Bu haqda Koreya texnologiyalar va standartlar agentligi (KATS) vakili ma’lum qildi, deya xabar beradi “TASS”. \n\n“Tekshiruv Galaxy Note 7 telefonlarida akkumulyatordagi muammolar tufayli alangalanish yuzasidan ko‘p sonli murojaatlardan so‘ng boshlandi. Shunday harakatlar AQSh va Tayvan rasmiylari tomonidan ham amalga oshirildi”, — deya ta’kidladi KATS vakili. \nVakilga ko‘ra, tekshiruv yakunlari bo‘yicha mazkur smartfonlarni qaytarib olish talab etilishi yoki yo‘qligiga aniqlik kiritiladi. \nOldinroq Samsung Electronics butun dunyo bo‘ylab Galaxy Note 7 smartfonlari sotuvi va almashtirilishi to‘xtatilishini rasman e’lon qildi. Kompaniya mazkur model egalaridan qurilmalarini o‘chirib qo‘yish va kelgusi bildiruvga qadar foydalanmaslikni iltimos qildi. ", "category": "Texnologiyalar", "title": "Janubiy Koreya rasmiylari Galaxy Note 7 smartfonlari xavfsizligi masalasida tekshiruv boshladi", "date": "10/11/2016", "url": "https://daryo.uz/2016/10/11/janubiy-koreya-rasmiylari-galaxy-note-7-smartfonlari-xavfsizligi-masalasida-tekshiruv-boshladi/"}
{"content": "Rossiyalik aktyor Dmitriy Maryanov 47 yoshida vafot etdi, deya xabar bermoqda “Gazeta.ru”.\n\nXabar qilinishicha, Maryanov o‘zini yomon his qilgan, shunda do‘stlari uni Moskva viloyatidagi Lobnya shahar kasalxonasiga olib borishga qaror qilgan, ammo yo‘lda aktyor vafot etgan.\nAyni paytda aktyorning o‘limi sabablari aniqlashtirilmoqda.\nDmitriy Maryanov 1994-yildan “Lenkom” teatr truppasi tarkibida bo‘lgan. Shuningdek, aktyor “Kvartet I” bilan hamkorlik qilgan va “Radio kuni” kartinasida rol o‘ynagan.", "category": "Madaniyat", "title": "Rossiyalik aktyor Dmitriy Maryanov 47 yoshida vafot etdi", "date": "10/16/2017", "url": "https://daryo.uz/2017/10/16/rossiyalik-aktyor-dmitriy-maryanov-47-yoshida-vafot-etdi/"}
{"content": "Surxondaryo viloyatining Termiz shahri, “Majnuntol” mahallasida yashovchi 52 yoshli N.Q. 15-iyul kuni soat 23:00 atrofida o‘z uyida qo‘shni davlat fuqarosi, vaqtincha shahardagi mehmonxonada yashovchi 35 yoshli S.O.ga yengiltak ayollar bilan birga bo‘lishiga sharoit yaratib bergan. Bu haqda IIV matbuot xizmati ma’lum qildi.\n\nAyollar — Sherobod tumanida yashovchi 26 yoshli Sh.S. va Termiz shahrida yashovchi 25 yoshli J.M. xorijlik mehmon mastligidan foydalanib, uning 600 AQSh dollarini o‘g‘irlab ketgan.\nSh.S. va J.M. ushlandi. Mazkur holat yuzasidan ularga nisbatan o‘g‘irlik qilgani, N.Q.ga nisbatan fohishaxona tashkil etish bilan shug‘ullangani uchun jinoyat ishi qo‘zg‘atilgan. Tergov harakatlari olib borilmoqda.", "category": "Mahalliy", "title": "Termizda ikki fohisha xorijlik mehmonni 600 dollarga “uxlatib” ketdi", "date": "07/18/2019", "url": "https://daryo.uz/2019/07/18/termizda-ikki-fohisha-xorijlik-mehmonni-600-dollarga-uxlatib-ketdi/"}
{"content": "Venesuela prokuraturasi mamlakatdagi namoyishlar chog‘ida 67 kishi halok bo‘lganini bildirdi. Bu haqda “RIA Novosti” xabar bermoqda.\n\nShu tariqa Venesuela aloqa va axborot vaziri Ernesto Vilegasning qurbonlar soni 80 kishiga yetganligi haqidagi ma’lumoti rad etildi.\nProkuratura vakillariga ko‘ra, halok bo‘lganlar soni 67 kishini, jarohatlanganlar esa 1,3 mingdan oshiqroqni tashkil etmoqda.\nYaqin orada namoyishchilarga nisbatan talonchilikda gumon qilingan 6 nafar politsiya zobiti sud oldida javob beradi.", "category": "Dunyo", "title": "Venesuela prokuraturasi mamlakatdagi namoyishlar chog‘ida 67 kishi halok bo‘lganini bildirdi", "date": "06/09/2017", "url": "https://daryo.uz/2017/06/09/venesuela-prokuraturasi-mamlakatdagi-namoyishlar-chogida-67-kishi-halok-bolganini-bildirdi/"}
{"content": "Toshkent shahar IIBB rahbariyatining OAVlar vakillari bilan uchrashuvi bo‘lib o‘tdi. Unda boshqarmaning ommaviy axborot vositalari bilan hamkorligini barcha darajalarda kengaytirish masalalari muhokama etildi. \n\nXususan, telekanallar, bosma va internet nashrlar vakillarini boshqarma faoliyatiga oid yangiliklar bilan muntazam tanishtirib borish uchun haftalik brifinglarni yo‘lga qo‘yish taklif etildi. Mazkur muloqotlar davomida jurnalistlar o‘zlarini qiziqtirgan barcha savollarga batafsil javob olishi imkoniyati yaratiladi. \nShuningdek, OAV vakillari ichki ishlar xodimlarining kundalik faoliyati — reydlar, tezkor tadbirlarda ishtirok etishga ham taklif etildi. Bu choralar aholiga IIBB ish uslubi va samaradorligi haqida birinchi manbaning o‘zidan axborot olish, olib borilayotgan ishlar haqida bevosita tasavvurga ega bo‘lishiga ko‘mak berishi kutilmoqda.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Toshkent shahar IIBB jurnalistlar uchun haftalik brifinglarni yo‘lga qo‘yadi", "date": "02/22/2017", "url": "https://daryo.uz/2017/02/22/toshkent-shahar-iibb-jurnalistlar-uchun-haftalik-brifinglarni-yolga-qoyadi/"}
{"content": "Fransiyaning favqulodda va muhtor elchisi Violen Biyet de Vilmor ADECIA agentligi hamda Yevropa Ittifoqi ekspertlari tomonidan amalga oshirilayotgan loyiha doirasida Andijon viloyatida moliyalashtirilayotgan kartoshka uchun sabzavot omboriga tashrif buyurdi. Bu haqda UzDaily xabar berdi.\n\nYevropada yaratilgan sabzavot ombori haroratni mustaqil boshqarishni ta’minlaydigan to‘rt seksiyadan iborat. Ular iste’mol uchun birday ham kartoshka urug‘i, ham kartoshkaning o‘zini saqlash imkonini beradi.\n2018-yilda yer tahlilidan kelib chiqib amalga oshirilgan o‘g‘itlash va sug‘orish jarayonini nazorat qilish evaziga har bir gektardan yuqori hosil olindi. Turli sinovlar O‘zbekiston yerlariga mos to‘rtta fransuz navini tanlash imkonini berdi.\n2019-yilda to‘rtta navni yetishtirishda tomchilab sug‘orishga asosiy e’tibor qaratiladi, bu esa bir gektardan 80 foizgacha samara beradigan 50 foizgacha suvni tejash imkonini beradi.", "category": "Mahalliy", "title": "Fransiya elchisi Andijondagi sabzavot omboriga tashrif buyurdi", "date": "11/29/2018", "url": "https://daryo.uz/2018/11/29/fransiya-elchisi-andijondagi-sabzavot-omboriga-tashrif-buyurdi/"}
{"content": "Tim Kukning Apple kompaniyasi rahbarligi lavozimidagi daromadi 2015-moliyaviy yil davomida 11,5 foizga o‘sib, 10,3 million dollarni tashkil etdi. Bu haqda “TASS” xabar beradi.\n\nUning maoshi 14,4 foizga oshib, 2 million dollarga yetdi. Boshqa mablag‘lar oldiga qo‘yilgan maqsadlarga erishganligi uchun top-menejerlarga berilgan bonus va boshqa qo‘shimcha to‘lovlar shaklida qo‘lga kiritilgan.\nBiroq Kuk yuqori haq to‘lanuvchi uning boshqaruvchilari qatoridan ortda qoldi. Bosh moliya direktori Luka Maestri yil davomida 25,3 million dollar ishladi.\nYil yakuniga ko‘ra, eng yuqori haq to‘lanuvchi xodim esa chakana va onlayn sotuv masalalari bo‘yicha katta vitse-prezident Anjela Arends bo‘ldi. Uning yil davomidagi daromadi 25,8 million dollarni tashkil etdi.", "category": "Texnologiyalar", "title": "Tim Kuk Apple rahbarligi lavozimida 2015-yilda 10,3 million dollar daromad qildi", "date": "01/07/2016", "url": "https://daryo.uz/2016/01/07/tim-kuk-apple-rahbarligi-lavozimida-2015-yilda-103-million-dollar-daromad-qildi/"}
{"content": "“Qo‘ysangchi!”, “Bunday o‘ylab qarasam menga ‘nevigodniy’ ekan”, “Qarg‘adan makkadek-makkadek ter oqib ketyapti!..”. Bu unutilmas iqtiboslar kulguning 99 turini, uning qanday bo‘lishini o‘rgatib ketgan taniqli so‘z ustasi Hojiboy Tojiboyevga tegishli.\nJurnalist Feruz Muhammad uning qizi — Intizor Tojiboyeva bilan suhbatlashib, Hojiboy Tojiboyevning so‘nggi kunlari qanday kechgani, taniqli so‘z ustasining o‘limidan so‘ng uning shogirdlari san’atkorning oilasiga qanday munosabat ko‘rsatgani va Intizorning ijoddagi o‘z yo‘li haqidagi savollarga javob oldi.\n\n— O‘zingiz haqingizda so‘zlab bersangiz: ayni damda nimalar bilan bandsiz, o‘qish, ish, oilaviy hayotingiz qanday kechmoqda?\n— O‘zbekiston Davlat san’at va madaniyat institutida drama va kino aktyorligi fakultetining birinchi kursida o‘qiyman. Oilamizdan faqatgina men san’at yo‘lini tanladim.\n— Dadangizning so‘nggi kunlari qanday kechgan edi?\n— O‘sha vaqtda mazalari yo‘q edi, dadam shifokorlar nazoratida edi. Ancha yillar davolanganlar, ‘Hali tuzalib ketsam, konsert beraman’, deb yurgandilar. Ular haqida odamlar tarqatgan gap-so‘zlardan, mish-mishlardan jahlim chiqadi.\n— Qanday mish-mishlarni nazarda tutyapsiz?\n— Asossiz mish-mishlarni aytyapman. Dadamni avtohalokatga uchrab halok bo‘lgan deyishlari yoki kimdir o‘ldirgan degan yolg‘on, bo‘lmagan gaplarni eshitish og‘ir botadi. E’tibor bergan bo‘lsangiz, so‘nggi konsertlarida ahvollari juda og‘ir edi. Dadam hayot bo‘lganlarida 60 yillik yubeleylarini nishonlagan bo‘lar edik.\n— Dadangizni qaysi shogirdlari uning o‘limidan so‘ng oilangizni qo‘llab-quvvatlab turdi?\n— To‘g‘risi, hech kim yordam bermagan.\n— Avaz Oxun: “Hojiboy Tojiboyev — ustozim”, deb ko‘p marta ta’kidlagan. U ham yo‘qlab turmaganmi?\n— Yo‘q, yo‘qlab turmagan.\n— Nahotki shogirdlarning hech biri yordam bermagan?\n— Faqat “Shogirdiman!”, deb gapirishni bilishadi, ammo uyimizni qayerdaligini ham bilishmaydi. Dadamning qo‘shtirnoq ichidagi shogirdlari yordam berish uyoqda tursin, oilamiz haqida ma’lumotga ham ega emas.\n\n— Avaz Oxunni konsertiga borgan edingiz, adashmasam, onangiz ham boruvdilar.\n— Shaxsan men bormaganman, singlim bilan onam borganlar.\n— Dadangizning nomidan foydalanib yurganlarga nima degan bo‘lardingiz?\n— Har kim o‘z yo‘nalishida ijod qilishini xohlardim. “Hojiboy Tojiboyevning shogirdiman” deb nom chiqarganlarning konsertiga borayotganlar, shubhasiz, dadamning muxlislaridir. Hojiboy Tojiboyevni takrorlamasdan, o‘z yo‘nalishlarini topib, ijod qilishlarini so‘ragan bo‘lardim.\n— Har xil kulgu jamoalari otangizning hazillaridan foydalanib, chiqishlar qiladi. Ularga munosabatingiz qanday?\n—E’tirozim yo‘q, ular dadamning nomini eslab o‘tishadi. Har holda jamoalarning yo‘nalishi boshqacha.\n— Qiynalganingizda dadangizning qaysi so‘zlari yoki hazillari sizni olg‘a qadam tashlashga chorlaydi?\n— Dadam vafot etganlarida juda yosh edim. Xafa bo‘lganimda: “Intizorim, men borman-ku, hammasi yaxshi bo‘ladi”, derdilar. “Men bormanku!” degan gaplari hozirga qadar meni oldinga yurishga undaydi. Men uchun dadam har doim hayotlar.\n— Qaysi filmlarda suratga tushgansiz?\n— “Ota” filmida qiz nevara rolini ijro etganman. “Sotqin” filmidagi rolim “Ota” filmidagidek katta bo‘lmasa-da, esda qolarli: otasi tufayli garovga olingan sodda, 16 yoshli beg‘ubor qiz rolini ijro etganman. Bundan tashqari, “Garov”, “Begona” filmlarida ham suratga tushganman.\n— Kinoda yana qanday takliflar bo‘lyapti? Qaysi rejissorlar bilan ishlash siz uchun zavq bag‘ishlaydi?\n— Takliflar bo‘lyapti, ammo hozir o‘qish bilan bandman. Rustam Sa’diyevni juda hurmat qilaman. Ular bilan ishlash maroqli. Bu rejissor bilan yana ishlashni xohlardim. “Ota” filmining rejissori Ma’ruf Otajonov va “Begona” filmining rejissori Olim Sulaymonovlarni ham juda hurmat qilaman. Kinoda ilk qadamlarimni shu insonlar tufayli qo‘yganman.\n\n— San’atda qaysi marralarni ko‘zlagansiz? Dadangizdek millionlab qalblarga kira oladigan shahdni o‘zingizda sezasizmi?\n— Xuddi dadamdek mashhur bo‘lish, millionlab insonlar qalbidan joy olish mushkul vazifa. Lekin men astoydil harakat qilaman. Qolganini vaqt ko‘rsatadi.", "category": "Madaniyat", "title": "“Faqat ‘Shogirdiman!’ deb gapirishni bilishadi, ammo...”. Hojiboy Tojiboyevning qizi dadasining nomidan foydalanib yurganlarga murojaat qildi", "date": "05/17/2016", "url": "https://daryo.uz/2016/05/17/faqat-shogirdiman-deb-gapirishni-bilishadi-ammo-hojiboy-tojiboyevning-qizi-dadasining-nomidan-foydalanib-yurganlarga-murojaat-qildi/"}
{"content": "Buyuk Britaniyaning rekord-leyblar assotsiatsiyasi (BPI) 2015-yil uchun hisobotni chop etdi. Bu haqda Apparat ma’lum qilmoqda.\n\nHisobotda bildirilishicha, o‘tgan yili YouTube’da britaniyalik ijrochilar videolari ko‘rilishi 88 foizga oshgan. Ularning bundan ko‘radigan daromadi esa atigi 4 foizga o‘sgan.\nHammasi bo‘lib britaniyalik ijrochilar videoda 24,4 million yevro ishlab topgan. Ularning oddiy vinil savdosidan olgan umumiy daromadi esa 25 million yevrodan oshgan. BPI buni “YouTube tomonidan talonchilik” deb atamoqda va Buyuk Britaniya hamda Yevroittifoq rasmiylarini servisga bosim o‘tkazishga chaqirmoqda.", "category": "Madaniyat", "title": "BPI YouTube’ni talonchilikda aybladi", "date": "05/22/2016", "url": "https://daryo.uz/2016/05/22/bpi-tubeni-talonchilikda-aybladi/"}
{"content": "AQShning Los-Anjeles shahri marhum aktyor Adam Uest xotirasiga vaqtinchalik Betmen istiqomat qilgan o‘ylab topilgan Gotem shahriga aylantirildi. Bu haqda, AP’ga asoslanib, “Gazeta.ru” xabar bermoqda.\n\nShaharda Betmendan yordam talab qilinganda beriladigan belgi — bet-signal yoqildi. DC Comics olamida bet-signal bulutlarda ko‘rshapalak tasvirini aks ettiradigan projektor nuridan iborat.\n\nMarosimda Los-Anjeles meri Erik Garsetti va shahar politsiyasi boshlig‘i Charli Bek ishtirok etdi. Uestning xotirasiga hurmat bajo keltirish uchun yuzlab muxlislar to‘plandi. Ularning barchasi Betmen olamiga oid liboslarda edi. Shuningdek, tadbirda aktyorning rafiqasi va bolalari bo‘ldi.\n\nAdam Uest shu oyda 89 yoshida vafot etdi.", "category": "Madaniyat", "title": "Los-Anjelesda aktyor Adam Uest xotirasi uchun Betmenning signali yoqildi", "date": "06/16/2017", "url": "https://daryo.uz/2017/06/16/los-anjelesda-aktyor-adam-uest-xotirasi-uchun-betmenning-signali-yoqildi/"}
{"content": "13-avgust kuni Surxondaryo Standartlashtirish va metrologiya boshqarmasi hamda “Surxondaryo sinov va sertifikatlashtirish markazi” davlat korxonasi rahbarlari Afg‘oniston Islom Respublikasi Mozori Sharif viloyatidagi “Muttaqizoda” MChJ rahbarlari bilan o‘zaro hamkorlik uchrashuvini o‘tkazdi. Bu haqda “O‘zstandart” agentligi matbuot xizmati “Daryo”ga ma’lum qildi.\n\nUchrashuvda, Surxondaryo Standartlashtirish va metrologiya boshqarmasi boshlig‘i G‘.Karimov, Surxondaryo sinov va sertifikatlashtirish markazi direktori F.Hamdamov va Afg‘oniston Islom Respublikasi Mozori Sharif viloyati “Muttaqizoda” MChJ rahbarlari Muttaqizoda Muhammad Asif, Rasul Muhammad Arif bilan ikki davlat korxonalari o‘rtasida o‘zaro hamkorlik, qo‘shma korxona ochish ya’ni elektron tarozilar, bosim o‘lchash asboblari (manometr) ishlab chiqarish masalasida muzokaralar olib borildi.", "category": "Mahalliy", "title": "Surxondaryoda Afg‘oniston kompaniyasi bilan elektron tarozi va manometrlar ishlab chiqarish muhokama qilindi", "date": "08/16/2018", "url": "https://daryo.uz/2018/08/16/surxondaryoda-afgoniston-kompaniyasi-bilan-elektron-tarozi-va-manometrlar-ishlab-chiqarish-muhokama-qilindi/"}
{"content": "O‘zbekiston mustaqilligining 25 yilligi tantanalari arafasida jamoatchilik tartibi, yo‘l harakati xavfsizligi va yong‘in xavfsizligini ta’minlash, shuningdek, favqulodda vaziyatlar oldini olish bo‘yicha chora-tadbirlar kuchaytirildi. Bu haqda O‘zAga bergan intervyusida ichki ishlar vaziri o‘rinbosari Tursunpo‘lat Toshpo‘latov ma’lum qildi.\n\n“Tadbirlarni samarali tashkil etish maqsadida vazirlikning huquqbuzarliklarning oldini olish, jinoyat qidiruv va terrorizmga qarshi kurash, patrul-post xizmati va jamoat tartibini saqlash, yong‘in, yo‘l harakati xavfsizligi bosh boshqarmalari, xorijga chiqish-kelish va fuqarolikni rasmiylashtirish boshqarmasi, “Qo‘riqlash” birlashmasi va boshqa xizmatlarning xodimlari tomonidan tegishli tashkiliy profilaktik ishlar bajarilmoqda”, — dedi u.\n“Mamlakatimizning har bir go‘shasi, ayniqsa, bayram tadbirlari o‘tkaziladigan joylar soha xodimlarining alohida e’tiborida. Xavfsizlikni ta’minlash yuzasidan maxsus reydlar o‘tkazilayotir. Bu jarayonda mahalliy hokimliklar, jamoat tashkilotlari vakillari, xususan, mahalla fuqarolar yig‘inlari raislari faol ishtirok etmoqda. Tadbirlar davomida aniqlanayotgan kamchiliklar, huquqbuzarliklar o‘z vaqtida bartaraf etilayotir”, — deya ta’kidladi Toshpo‘latov.\nUning so‘zlariga ko‘ra, bayram oldidan barcha tuman, shahar, mahalla va ovullarda ichki ishlar organlari xodimlari va “Mahalla posboni” jamoatchilik tuzilmasi vakillaridan iborat guruhlar tashkil etildi. Ular aholi tinchligini saqlashga oid zarur choralarni ko‘rish bilan birga jinoyat va huquqbuzarliklarga qarshi kurashish, jinoyat sodir etishga moyil shaxslarni aniqlash va ularga jamoatchilik vakillari bilan hamkorlikda profilaktik ta’sir ko‘rsatishga oid vazifalarni samarali ado etmoqda.\n“Patrul-post va jamoat tartibini saqlash xizmati tomonidan aholi gavjum joylarda fuqarolar xavfsizligini ta’minlash, shubhali shaxslar aniqlanganda ularga nisbatan tegishli chora ko‘rish, jamoat tartibini buzish holatlari uchraganda uni darhol bartaraf etish choralari yanada kuchaytirilgan. Bayramoldi chora-tadbirlari davomida sakkiz mingga yaqin huquqbuzarlik aniqlanib, joyida bartaraf etildi. Shahar va qishloqlarimizning sanitariya holati, ko‘chalarning yoritilishi bilan bog‘liq holatlar ham soha xodimlarining e’tiboridan chetda qolgani yo‘q. Bu borada uchragan kamchiliklar yuzasidan obodonlashtirish va elektr tarmoqlari korxonalariga olti yuzga yaqin taqdimnoma kiritildi. Natijada kamchiliklar bartaraf etilib, aholiga qulayliklar yaratildi”, — dedi vazir o‘rinbosari.\nTegishli idoralar bilan hamkorlikda bayram tadbirlari o‘tkaziladigan barcha maydonlar va ularning atrofidagi inshoot va tashkilotlar, xonadonlar ko‘rikdan o‘tkazildi. Bundan tashqari, 25 mingga yaqin aholi turar joyi, mingga yaqin ko‘p qavatli uyning yong‘inga qarshi holati tekshirildi. Olib borilayotgan profilaktik ishlar natijasida yong‘in xavfsizligi talablarini buzgan 1,5 mingdan ziyod fuqaro va mas’ul shaxs ma’muriy javobgarlikka tortildi.", "category": "Mahalliy", "title": "Mustaqillik bayrami arafasida xavfsizlik choralari kuchaytirildi", "date": "08/23/2016", "url": "https://daryo.uz/2016/08/23/mustaqillik-bayrami-arafasida-xavfsizlik-choralari-kuchaytirildi/"}
{"content": "2014-yil martida yo‘qolib qolgan Malayziyaning Boeing samolyotini qidirish ishlari yanvarda yakunlanadi, deb yozadi “TASS” Avstraliyaning transportdagi xavfsizlik byurosiga tayanib.\n\nHind okeanida qidiruvlarni davom ettirayotgan Fugro Equator kemasi ishi yakuniga yetmoqda va agar ob-havo sharoitlari imkon yaratsa, yaqin kelajakda tugallanadi.\nQariyb uch yil davom etgan qidiruv chog‘ida Avstraliyadan g‘arbdagi 120 ming kvadrat kilometr maydonli hudud tekshirib chiqildi, ammo g‘oyib bo‘lgan avialaynerning hech qanday izi topilmadi.\nO‘tgan hafta Malayziya transport vaziri qidiruv ishlari taxminan ikki haftadan so‘ng tugashini aytgan edi. Bundan tashqari, u Avstraliya, Xitoy va Malayziya vakillari uchrashib, keyingi qadamlarni aniqlashtirib olishini ma’lum qildi.\nMalaysia Airlines’ga qarashli Boeing 777-200ER samolyoti 2014-yil 8-mart kuni Kuala-Lumpurdan Pekinga parvoz etayotib, radarlardan yo‘qolib qolgan. U Malayziya va Vyetnam chegarasini kesib o‘tganidan keyin bir necha daqiqa vaqt o‘tgach, aloqa uzilgan. Bevosita g‘oyib bo‘lishidan avval undan olingan xabarda biror muammo haqida gap ham bo‘lmagan. Samolyot bortida 12 nafar ekipaj a’zolari bilan birga jami 239 kishi bo‘lgan.", "category": "Dunyo", "title": "Malayziya Boeing’ini qidirish ishlari yanvarda yakunlanadi", "date": "01/11/2017", "url": "https://daryo.uz/2017/01/11/malayziya-boeingini-qidirish-ishlari-yanvarda-yakunlanadi/"}
{"content": "Konor MakGregorga ikki tomchi suvdek o‘xshab ketadigan qozog‘istonlik sportchi Islam Badurov haqida “Olamsport” nashri ma’lumot berdi va unga qo‘shimcha ravishda video havola qildi.\n\nAQShga sayohati oldidan Badurov imidjini birozgina o‘zgartirdi, o‘z tanasiga tatiurovkalar chizdirdi. Endi uni MakGregordan farqlash juda qiyin edi. Odamlar buni umuman payqay olmaganini keltirilgan videoda tomosha qilish mumkin.\n", "category": "Sport", "title": "Konor MakGregorning qiyofadoshi Islam Badurov odamlarni aldashda qiynalmayapti (video)", "date": "07/27/2017", "url": "https://daryo.uz/2017/07/27/konor-makgregorning-qiyofadoshi-islam-badurov-odamlarni-aldashda-qiynalmayapti-video/"}
{"content": "Taniqli tarixchi Goga Abrorovich Hidoyatov 85 yoshida vafot etdi, deya xabar bermoqda “Gazeta.uz” uning oila a’zolariga tayanib.\n\nGoga Hidoyatov 1930-yil 9-mayda drama aktyorlari Abror Hidoyatov va Sora Eshonto‘rayevalar oilasida dunyoga kelgan. Lomonosov nomidagi Moskva Davlat universitetini tamomlagan.\nO‘zSSR Fanlar akademiyasi Sharqshunoslik instituti, Toshkent davlat universiteti, Jahon iqtisodiyoti va diplomatiya universitetida ishlagan.\nProfessor, tarix fanlari doktori, O‘zbekistonda xizmat ko‘rsatgan fan arbobining 15 ta monografiyasi va 100 dan ortiq maqolalari ilmiy jurnallarda chop qilingan. Dunyoning ko‘plab universitetlarida ma’ruzalar o‘qigan.", "category": "Mahalliy", "title": "Tarixchi olim Goga Hidoyatov olamdan o‘tdi", "date": "12/10/2015", "url": "https://daryo.uz/2015/12/10/tarixchi-olim-goga-hidoyatov-olamdan-otdi/"}
{"content": "Indoneziyaning Jakarta hamda Palembang shaharlarida XVIII Osiyo o‘yinlari davom etmoqda. Bugun, 21-avgust sanasida taekvondochilar ham janglarda ishtirok etdi, deb xabar beradi “Daryo” muxbiri.\n\nJumladan, +80 kg vazn toifasida O‘zbekiston sharafini himoya qilayotgan Dmitriy Shokin final jangida ishtirok etdi. Shokinga finalda eronlik Said Rajabiy raqiblik qildi. Dastlabki uch raundda kuchlar teng keldi. “Oltin bo‘lim”da esa eronlik sportchi 2:1 hisobida g‘alaba qozondi.\nShokin shu tariqa ikkinchi bor Osiyo o‘yinlarining kumush medali sohibiga aylandi.\nMa’lumot uchun, avvalroq ayollar o‘rtasida O‘zbekiston nomidan +67 kg vaznda jang qilayotgan Svetlana Osipova ​bronza medaliga ega chiqqan edi.", "category": "Sport", "title": "Taekvondo. Dmitriy Shokin Osiyo o‘yinlari—2018 ning kumush medali sohibiga aylandi", "date": "08/21/2018", "url": "https://daryo.uz/2018/08/21/taekvondo-dmitriy-shokin-osiyo-oyinlari-2018-ning-kumush-medali-sohibiga-aylandi/"}
{"content": "AQShda uch nafar afroamerikalik reper onlayn translyatsiya olib borayotgan chog‘da o‘qqa tutildi. Yigitlar mashinasida o‘tirib kameraga qarab rep o‘qiyotgan paytda ularning mashinasiga qarata o‘t ochildi, deb xabar beradi “Korrespondent.net”.\n\nVoqea Norfolkda ro‘y berdi (Virjiniya shtati). Tryanslyatsiyani reper Ti Jey Uillyams ikki do‘sti bilan olib borayotgan edi.\nKutilmaganda ularning mashinasi o‘qqa tutildi. Uillyams telefonni qo‘lidan tushirib yuborganiga qaramay, kamera suratga olishda davom etdi. Videotasvirdan ma’lum bo‘lishicha, 20 sekund ichida reperlarga qarata 30 ga yaqin o‘q uzildi.\nVoqea joyiga yetib kelgan shifokorlar yigitlar og‘ir jarohat olganlarini aniqladi. Ular mahalliy shifoxonaga yetkazildi.", "category": "Madaniyat", "title": "AQShda uch nafar reper to‘g‘ridan-to‘g‘ri efirda o‘qqa tutildi", "date": "07/13/2016", "url": "https://daryo.uz/2016/07/13/aqshda-uch-nafar-reper-togridan-togri-efirda-oqqa-tutildi/"}
{"content": "18-sentabr sanasida Yevropa Chempionlar Ligasining 2018/19-yilgi mavsumiga start berildi.\n\nJumladan, “A” guruhi vakillari — “Monako” hamda “Atletiko Madrid” jamoalari o‘rtasidagi birinchi to‘qnashuvda Diyego Simeone shogirdlari 1:2 hisobida g‘alaba qozondi. Mazkur guruhning ikkinchi bellashuvida Dortmundning “Borussiya”si Belgiyada “Bryugge” mehmoni bo‘lib, 85-daqiqada Kristian Pulishich tomonidan urilgan gol evaziga uch ochkoni qo‘lga kiritdi.\n\n“C” guruhidan o‘rin olgan “Liverpul” va PSJ jamoalari 1-tur doirasida “Enfild” stadionida bir-biriga ro‘baro keldi. Unda Yurgen Klopp shogirdlari 3:2 hisobidagi g‘alabani tantan qildi. “Liverpul”ga g‘alaba keltirgan golga o‘yinning 90-daqiqasida Roberto Firmino mualliflik qildi. U zaxiradan o‘yinga qo‘shilgan edi. Guruhning ikkinchi uchrashuvida “Napoli” safarda “Srvena Zvezda” klubi bilan durang qayd etdi.\n\n“D” guruhida esa “Shalke-04” jamoasi “Portu” bilan 1:1 hisobidagi durangga rozi bo‘ldi. Mazkur guruhning ikkinchi bellashuvida “Galatasaroy” Moskvaning “Lokomotiv” jamoasini o‘z uyida qabul qilib, 3:0 hisobida mag‘lubiyatga uchratdi va guruh peshqadamligini o‘z qo‘liga oldi.\nYevropa Chempionlar Ligasi\n1-tur bellashuvlari\n18-sentabr, seshanba\n“B” guruhi\nGollar: 1:0 – 31 Messi, 2:0 – 74 Dembele, 3:0 – 77 Messi, 4:0 – 87 Messi.\nGollar: 0:1 – 53 Eriksen, 1:1 – 85 Ikardi, 2:1 – 90 Vesino.\n“A” guruhi\nGollar: 1:0 – 18 Gransir, 1:1 – 31 Diyego Kosta, 1:2 – 45 Ximenes.\nGol: 0:1 – 85 Pulishich.\n“C” guruhi\nGollar: 1:0 – 30 Starrij, 2:0 – 36, penalti Milner, 2:1 – 40 Menye, 2:2 –83 Mbappe, 3:2 – 90 Firmino.\n“D” guruhi\nGollar: 1:0 – 64 Embolo, 1:1 – 75, penalti Otavio.\nGollar: 1:0 – 9 Rodrigesh, 2:0 – 67 Derdiyok, 3:0 – 90, penalti Inan.\n", "category": "Sport", "title": "YChL. “Liverpul” dramatik bahsning so‘nggi daqiqasida gol urib, PSJni mag‘lub etdi va boshqa natijalar (video)", "date": "09/19/2018", "url": "https://daryo.uz/2018/09/19/ychl-liverpul-dramatik-bahsning-songgi-daqiqasida-gol-urib-psjni-maglub-etdi-va-boshqa-natijalar-video/"}
{"content": "14-aprel kuni Alisher Navoiy nomidagi O‘zbekiston Milliy kutubxonasida O‘zbekiston xalq artisti Mahmud Nomozov bilan ijodiy uchrashuv bo‘lib o‘tdi, deb xabar beradi “Uz24.uz” “Sayyod.com”ga tayanib.\n\nMazkur tadbirda Mahmud Nomozovning “Baxshiyona” va “Yulduzlar shamoli” (muallif Mahmud Nomozovning ukasi Musulmon Namoz) kitoblari taqdimoti bo‘lib o‘tdi.\nQayd etilishicha, “Baxshiyona” kitobi o‘quv qo‘llanma sifatida bo‘lib, undagi qo‘shiq matnlari notalari bilan berilgan. Kitob muqovasiga ushbu qo‘shiqlar yozilgan disk ham biriktirilgan. “Yulduzlar shamoli” kitobida esa Mahmud Nomozovning hayoti va ijodi hikoya qilinadi.", "category": "Madaniyat", "title": "O‘zbekiston xalq artisti Mahmud Nomozov mualliflik qilgan o‘quv qo‘llanmaning taqdimoti bo‘lib o‘tdi", "date": "04/15/2015", "url": "https://daryo.uz/2015/04/15/ozbekiston-xalq-artisti-mahmud-nomozov-mualliflik-qilgan-oquv-qollanmaning-taqdimoti-bolib-otdi/"}
{"content": "Amerikalik olimlar oddiy eksperiment o‘tkazib, sun’iy aql-idrokka ega robotlar o‘z-o‘zini anglay olishini isbotladi, deya xabar bermoqda “Mail.ru”.\n\nBunda uchta qurilmaga mantiqiy topshiriq berildi; eksperimentning muvaffaqiyatli kechgani robotlar nafaqat ongli ekanligini, balki ro‘yirost javob berishga intilishini ko‘rsatdi.\nEksperimentda uchta Nao robotiga, ulardan ikkitasi maxsus “gunglik dorisi”ni ichishi aytildi. Olimlar uchta robotdan ikkitasini tasodifiy tarzda tanlab olib, ulardagi dinamikni o‘chirib qo‘yuvchi tugmani bosdi. Robotlar “gunglik dorisi”ni qaysi biri ichganligidan bexabar qoldi. Ularga bu haqda savol berilganida esa uchta qurilma ham “Bilmayman”, — deya javob qilishga urindi.\nAlbatta, bu paytda faqat bitta robotning javobi eshitildi. U o‘z ovozini eshitgach, “Uzr, endi bilaman. Men o‘zimga ‘gunglik dorisi’ berilmaganini isbotlay oldim”, — deya qayta javob berdi.", "category": "Texnologiyalar", "title": "Robotlar o‘z-o‘zini anglay olishi aniqlandi", "date": "07/21/2015", "url": "https://daryo.uz/2015/07/21/robotlar-oz-ozini-anglay-olishi-aniqlandi/"}
{"content": "Gollivud aktyori Bred Pitt suratga tushgan filmlarda tez-tez ovqat tanovul qiladi. Endilikda uning muxlislari Pitt ekranda iste’mol qilgan ovqatlarni o‘z uyida tayyorlash imkoniyatiga ega: Bred Pitt o‘ynagan qahramonlar tanovul qilgan taomlarning retseptlar kitobi chiqdi, deb xabar bermoqda “Daily Afisha”.\n\nKitob Long Prawn nashriyoti tomonidan chop etildi va Fat Brad (“Semiz Bred”) nomini oldi. Retseptlar orasida oshpazlar Ali Karri-Vumar va Myetto Koventrilarning taomlari ham mavjud. Kitob narxi 24,99 dollarga baholangan.\nQuyida Bred Pittning ekranda tanovul qilgan ovqatlar videolavhasi keltirilgan.\n", "category": "Madaniyat", "title": "Bred Pitt ekranda tanovul qilgan taomlarning retseptlar kitobi chiqdi", "date": "10/18/2016", "url": "https://daryo.uz/2016/10/18/bred-pitt-ekranda-tanovul-qilgan-taomlarning-retseptlar-kitobi-chiqdi/"}
{"content": "Leonardu Jardim bilan xayrlashgan “Monako” jamoaga yangi bosh murabbiy tayinlanganini e’lon qildi.\n\nUnga ko‘ra, knyazliklarni 2022-yil iyuniga qadar ispaniyalik 42 yoshli mutaxassis Roberto Moreno boshqarib boradi.\nQayd etish joiz, Moreno biroz vaqt muqaddam Ispaniya terma jamoasi bosh murabbiyligidan ketgandi. Roberto Luis Enrikening oilaviy sharoiti sabab (qizining kasalligi) uning o‘rnini vaqtinchalik egallagandi. Enrike esa 2019-yil noyabrida o‘z o‘rniga qaytdi.\nMa’lumot uchun, Moreno bungacha “Selta”, “Barselona” va “Roma” klublarida Luis Enrikega yordamchilik qilgan.", "category": "Sport", "title": "Ispaniya terma jamoasi sobiq ustozi “Monako”ga bosh murabbiy bo‘ldi", "date": "12/29/2019", "url": "https://daryo.uz/2019/12/29/ispaniya-terma-jamoasi-sobiq-ustozi-monakoga-bosh-murabbiy-boldi/"}
{"content": "“Telba Maks: G‘azab yo‘li” filmi liboslar, ssenografiya va soch turmaklari nominatsiyalari bo‘yicha 2015-yilning eng yaxshi filmi deb topilib, “Oskar” mukofoti bilan taqdirlandi. Bu haqda “RIA Novosti” agentligi xabar bermoqda.\n\nMarosimning dastlabki bir soatida “Telba Maks” uchta statuetka sohibiga aylandi. Kartina o‘nta nominatsiya bo‘yicha mukofotga, xususan, eng yaxshi rejissor va eng yaxshi film yo‘nalishlarida ham g‘oliblikka nomzod sifatida ko‘rsatilgan.\nLiboslar uchun mukofot britaniyalik dizayner Jenni Bivenga topshirildi. U o‘ninchi marta “Oskar”ga nomzod qilib ko‘rsatildi va ikkinchi marta g‘alaba qozondi. Ssenografiya uchun Kolin Gibson va Liza Tompson, turmaklar uchun uch kishidan iborat stilistlar jamoasi taqdirlandi.", "category": "Madaniyat", "title": "Liboslar, ssenografiya va turmaklar uchun “Oskar”larni “Telba Maks” qo‘lga kiritdi", "date": "02/29/2016", "url": "https://daryo.uz/2016/02/29/liboslar-ssenografiya-va-turmaklar-uchun-oskarni-telba-maks-filmi-oldi/"}
{"content": "Bortida 164 yo‘lovchi bo‘lgan Utair aviakompaniyasining Moskvadan uchib kelayotgan Boeing 737 samolyoti Sochi aeroportiga qo‘nayotgan paytda uchish-qo‘nish yo‘lagidan chiqib ketib, daryo o‘zaniga quladi. Bu haqda “RIA Novosti” xabar bermoqda.\n\nSamolyotning shassi tirgaklari va qanoti singan, chap dvigatel yongan. Laynerning burun qismiga ham shikast yetgan.\nSamolyot bortidagilardan hech kim halok bo‘lmagan, ammo qutqaruv ishlari vaqtida Sochi aeroporti xodimi vafot etgan. Dastlabki taxminlarga ko‘ra, uning o‘limiga yurak xuruji sabab bo‘lgan.\nBortda bo‘lgan 164 yo‘lovchi va 6 ekipaj a’zosi evakuatsiya qilingan. Hodisa oqibatida 18 kishi jarohatlangan, ulardan 3 nafari bolalardir. Hozir jabrlanganlarga tibbiy yordam ko‘rsatilmoqda. Ularning sog‘lig‘iga hech narsa xavf solmayotgani aytilmoqda.", "category": "Dunyo", "title": "Boeing samolyotining Sochidagi avariyaviy qo‘nishi oqibatida 18 kishi jabrlandi", "date": "09/01/2018", "url": "https://daryo.uz/2018/09/01/boeing-samolyotining-sochidagi-avariyasi-oqibatida-18-kishi-jabrlandi/"}
{"content": "Misrning janubiga yo‘l olayotgan poyezdning ikki vagoni relsdan chiqib ketishi oqibatida kamida uch kishi halok bo‘ldi. Bu haqda Sky News Arabia telekanaliga tayanib, “RIA Novosti” xabar bermoqda.\n\nMisr OAVlari 22 kishi jabrlanganini ma’lum qilmoqda. Hodisa Giza provinsiyasida sodir bo‘ldi.", "category": "Dunyo", "title": "Misrda poyezdning relsdan chiqish ketishi oqibatida kamida 3 kishi halok bo‘ldi", "date": "09/07/2016", "url": "https://daryo.uz/2016/09/07/misrda-poyezdning-relsdan-chiqish-ketishi-oqibatida-kamida-3-kishi-halok-boldi/"}
{"content": "O‘zbekiston matbuot va axborot agentligi bosh direktorining 1-o‘rinbosari Sobirjon Shukurov boshchiligidagi O‘zbekiston delegatsiyasi Xitoyning Pekin shahrida Shanxay Hamkorlik Tashkilotining Birinchi media-sammitida ishtirok etmoqda. Bu haqda O‘zbekiston matbuot va axborot agentligi “Daryo”ga xabar berdi.\n\n1-iyun, juma kuni O‘zbekiston matbuot va axborot agentligi va Xitoy davlat kengashi matbuot devonxonasi o‘rtasida ikki davlat ommaviy axborot vositalari o‘rtasidagi hamkorlik to‘g‘risida 5 yil muddat davom etishi nazarda tutilgan o‘zaro anglashuv memorandumi imzolandi.\nShuningdek, delegatsiyalar rahbarlarining ma’ruzalari tinglandi. Xususan, O‘zbekiston matbuot va axborot agentligi bosh direktorining 1-o‘rinbosari Sobirjon Shukurov bugungi kunda O‘zbekistonda OAV sohasida amalga oshirilayotgan islohotlar haqida to‘xtalib o‘tdi. “Sinxua” axborot agentligi bilan O‘zbekiston matbuot va axborot agentligi, Xitoy markaziy televideniyesi — SSTV bilan O‘zbekiston milliy teleradikompaniyasi, “Jenmin jibao” bilan “Xalq so‘zi”, “Pravda Vostoka” nashrlari o‘rtasida hamkorlikni mustahkamlash haqida kelishildi.\n", "category": "Mahalliy", "title": "O‘zbekiston va Xitoy OAV sohasida 5 yillik hamkorlik to‘g‘risida memorandum imzoladi", "date": "06/04/2018", "url": "https://daryo.uz/2018/06/04/ozbekiston-va-xitoy-oav-sohasida-5-yillik-hamkorlik-togrisida-memorandum-imzoladi/"}
{"content": "AQShning yangi saylangan prezidenti Donald Tramp AQSh Markaziy razvedka boshqarmasi direktori lavozimiga ilgari surgan konservativ respublikachi kongressmen Maykl Pompeo dissident (boshqacha fikrlovchi, maslak-maqsadi boshqa odam)larni qatl qilishni maqbul deb hisoblaydi. Bu haqda Edvard Snouden Osloda xalqaro PEN-klubning Norvegiyadagi bo‘linmasi taklifi bilan videoaloqa orqali so‘zlagan nutqida aytib o‘tdi, deb yozadi “TASS”.\n\n“Bugun yangiliklarda MRBning yangi direktori men kabi dissidentlarni o‘lim jazosiga mahkum etish kerak, deb hisoblaydigan odam bo‘lishini aytishdi, — dedi AQSh maxsus xizmatlari sobiq xodimi. — Bunday odamlar kimdir hukumatga qarshi bo‘lgan vaziyatni hal qilishda bu mos chora deb hisoblaydi”.\nSnouden Pompeo 2016-yil fevralida telefirda aytgan gaplariga ishora qilmoqda. O‘shanda u Snoudenni xoin deb atagan va unga mos jazo qatl bo‘lishini aytgan edi.", "category": "Dunyo", "title": "Snouden: Tramp tayinlagan MRB direktori dissidentlarni qatl qilish maqbul deb hisoblaydi", "date": "11/19/2016", "url": "https://daryo.uz/2016/11/19/snouden-tramp-tayinlagan-mrb-direktori-dissidentlarni-qatl-qilish-maqbul-deb-hisoblaydi/"}
{"content": "AQShning Missuri shtati Fergyuson shahrida 18 yoshli afro-amerikalikni otib o‘ldirgan politsiyachi Darren Uilson AQSh huquqni muhofaza qilish organlaridan bo‘shadi, deya xabar bermoqda “Vedomosti”.\n\n29-noyabr, shanba kuni uning advokati Nil Brantreyger iste’fo to‘g‘risidagi ariza zudlik bilan kuchga kirishini ma’lum qildi.\nUilson o‘z arizasida Fergyuson fuqarolari va politsiyasi xodimlarini xavf ostiga qo‘ymaslik uchun ishdan ketayotganini qayd etdi va bu tartibsizliklarga barham berishiga umid bildirdi.\n9-avgust kuni bo‘lib o‘tgan fojiadan keyin Fergyuson politsiya boshqarmasida olti yildan buyon ishlab kelayotgan Uilson ma’muriy ta’tilga chiqarilgan edi. Advokati so‘zlariga ko‘ra, u shuncha vaqt davomida jismoniy jazodan qo‘rqib, yashirinib yurishga majbur bo‘lgan.\nEslatib o‘tamiz, avgust oyida 18 yoshli qoratanli o‘smirni otib qo‘ygani uchun politsiyachi Darren Uilson qamoqqa olingan edi. 25-noyabr kuni AQShning Missuri shtati Sent-Luis sudi prokurori Bob Makkalok uning oqlanganini e’lon qildi. Hukmdan norozi bo‘lganlar 38 ta shtatda tartibsizliklarni yuzaga keltirdi.", "category": "Dunyo", "title": "AQShning Fergyuson shahrida o‘smirni otib qo‘ygan politsiyachi ishdan bo‘shadi", "date": "12/01/2014", "url": "https://daryo.uz/2014/12/01/aqshning-fergyuson-shahrida-osmirni-otib-qoygan-politsiyachi-ishdan-boshadi/"}
{"content": "13 nafar ukrainalik shifokor IShID jangarilari changalidan ozod etildi, deya xabar bermoqda “TASS” Ukraina tashqi ishlar vaziri Pavel Klimkinning Twitter’iga tayanib.\n\n“Xushxabar: IShID asirlikda saqlab turgan 13 nafar ukrainalik shifokor ozod qilindi va Liviyaning Ras Lanuf shahriga keltirildi”, — deb yozdi u.\nNashr eslatishicha, ukrainalik fuqarolar, shu jumladan, tibbiy xodimlar so‘nggi bir necha yil ichida Liviya hududida ko‘p bora asirga tushgan. Chunonchi, 2011-yilda liviyalik isyonchilar Muammar Qaddafiy tomonida turib jang qilishda ayblab, 24 nafar ukrainalikni qo‘lga tushirgan edi. Ulardan biri asirlikda vafot etgan, qolganlari 2014-yil avgustida ozod etilgan.", "category": "Dunyo", "title": "Ukraina TIV: IShID jangarilari qo‘lidan 13 ukrainalik shifokor ozod etildi", "date": "05/04/2016", "url": "https://daryo.uz/2016/05/04/ukraina-tiv-ishid-jangarilari-qolidan-13-ukrainalik-shifokor-ozod-etildi/"}
{"content": "Ispaniya terma jamoasi va Madridning “Real” klubi sobiq hujumchisi Raul Gonsales Nyu-York shahrida uyushtirilgan marafonda 3 soat-u 26 daqiqalik natija qayd etdi. Bu vaqtda u 42 kilometr masofani bosib o‘tdi.\n\nBu marafondagi eng yaxshi ko‘rsatkich bo‘lganini futbolchining Twitter sahifasidan bilib olish mumkin.\n\nMa’lumot uchun, Raul Yevropa Chempionlar Ligasida uch bor zafar quchgan, olti marta Ispaniya chempionligini qo‘lga kiritgan.\n", "category": "Sport", "title": "“Real” sobiq hujumchisi Raul Gonsales Nyu-Yorkdagi marafonda 3 soat 26 daqiqalik natija bilan g‘olib bo‘ldi", "date": "11/09/2016", "url": "https://daryo.uz/2016/11/09/real-sobiq-hujumchisi-raul-gonsales-nyu-yorkdagi-marafonda-3-soat-26-daqiqalik-natija-bilan-golib-boldi/"}
{"content": "Toshkent vaqti bilan soat 20.00 da O‘zbekiston Respublikasi Prezidenti saylovini o‘tkazuvchi saylov uchastkalarida ovoz berish yakunlandi. O‘zbekiston Respublikasining Yevropa davlatlari va AQShdagi vakolatxonalari huzurida tashkil etilgan saylov uchastkalarida ovoz berish jarayoni davom etmoqda, deb xabar beradi O‘zbekiston Milliy axborot agentligi.\n\nDastlabki ma’lumotlarga ko‘ra, saylovda 18 million 928 ming nafardan ziyod saylovchi ishtirok etdi. Bu jami saylovchilarning 91 foizdan ortig‘ini tashkil etadi.\nMarkaziy saylov komissiyasi raisi M. Abdusalomov O‘zbekiston Respublikasi Prezidenti saylovini yoritish bo‘yicha Respublika matbuot markazida xalqaro kuzatuvchilar, O‘zbekiston va xorijiy ommaviy axborot vositalari vakillari uchun o‘tkazilgan brifingda shu haqda ma’lum qildi.\nO‘zbekiston Respublikasi Prezidenti saylovi O‘zbekiston Respublikasi Konstitutsiyasi, “O‘zbekiston Respublikasi Prezidenti saylovi to‘g‘risida” va “Fuqarolar saylov huquqlarining kafolatlari to‘g‘risida”gi qonunlarda mustahkamlangan xalqaro demokratik norma hamda prinsiplarga rioya etilgan holda ochiq va oshkora o‘tgani ta’kidlandi.\nAyni paytda saylov uchastkalarida har bir nomzod uchun berilgan ovozlar sanab chiqilmoqda. Ovozlarni sanab chiqishda saylov uchastkalarida siyosiy partiyalardan 35 ming nafardan ziyod kuzatuvchi, xalqaro kuzatuvchilar va ommaviy axborot vositalari vakillari ham ishtirok etmoqda.\nSaylov davomida joylardan saylov qonunchiligi buzilishi haqida xabar kelib tushmadi.\nErtaga, 30-mart kuni bo‘lib o‘tadigan brifingda O‘zbekiston Respublikasi Prezidenti saylovining dastlabki natijalari e’lon qilinadi. Shu kuni xalqaro kuzatuvchilar missiyalari ham matbuot anjumanlari o‘tkazadi.", "category": "Mahalliy", "title": "O‘zbekiston Respublikasi Prezidenti saylovida saylovchilarning 91 foizdan ortig‘i ovoz berdi", "date": "03/29/2015", "url": "https://daryo.uz/2015/03/29/ozbekiston-respublikasi-prezidenti-saylovida-saylovchilarning-91-foizdan-ortigi-ovoz-berdi/"}
{"content": "Toshkent viloyatining Qibray tumanida 16-may kuni O‘rtachirchiq tumanida yashagan T.B. MAN mashinasida Baytqo‘rg‘on mahallasidan o‘tuvchi “Bo‘zsuv—Oqqovoq” temir yo‘lining 4402-kilometridagi temir yo‘l kesishmasidan o‘tayotganida shu yerda harakatlanib kelayotgan elektrovoz bilan to‘qnashuv sodir etdi. Bu haqda IIV jamoatchilik va OAV bilan aloqalar boshqarmasi xabar bermoqda.\n\nHodisa oqibatida yuk mashinasi haydovchisi jarohat olib, voqea joyida halok bo‘ldi.\nShu kuni Qashqadaryo viloyatida ham yuqoridagi kabi YTH qayd etildi.\nG‘uzor tumanidagi Xalqobod qishlog‘ida yashagan Sh.X. Matiz avtomobilini Batosh qishlog‘idan o‘tuvchi “G‘uzor—Qamashi” temir yo‘li kesishmasidan o‘tayotganida shu yerda harakatlanib kelayotgan elektrovoz bilan to‘qnashdi.\nHaydovchi Sh.X. jarohat olib kasalxonaga keltirilganida hayotdan ko‘z yumdi.\nMazkur holatlar yuzasidan surishtiruv ishlari olib borilmoqda.", "category": "Mahalliy", "title": "Toshkent va Qashqadaryoda ikki haydovchi elektrovoz bilan to‘qnashuvda halok bo‘ldi", "date": "05/18/2018", "url": "https://daryo.uz/2018/05/18/toshkent-va-qashqadaryoda-ikki-haydovchi-elektrovoz-bilan-toqnashuvda-halok-boldi/"}
{"content": "Instagram ijtimoiy tarmog‘i vaksinalar haqida yolg‘on xabarlar tarqalayotgan xeshteglarni bloklaydi, deb xabar beradi “Korrespondet”.\n\nGap “yolg‘on bayonotlar isboti” — #vaccinescauseautism va #vaccinescauseaids xeshteglari haqida ketmoqda.\nIjtimoiy tarmoqning yangi siyosati hech qanday xavf tug‘dirmaydigandek ko‘rinuvchi, ammo aslida inkor qilingan bayonotlarni tarqatish bilan shug‘ullanadigan xeshteglarga tegishli.\nAvvalroq, yuzlab foydalanuvchilar ijtimoiy tarmoqni “vaksinalar haqida noto‘g‘ri ma’lumotlarni qayta ishlashning barqaror bo‘lmagan amaliyoti” sabab tanqid qilgandi.", "category": "Texnologiyalar", "title": "Instagram vaksinalar haqidagi yolg‘on xeshteglarni bloklaydi", "date": "05/13/2019", "url": "https://daryo.uz/2019/05/13/instagram-vaksinalar-haqidagi-yolgon-xeshteglarni-bloklaydi/"}
{"content": "Germaniya poytaxti Berlinda Young Euro Classic XV Xalqaro yoshlar musiqa festivali bo‘lib o‘tdi. Unda O‘zbekistonlik bastakor Aziza Sodiqova ishtirok etib, festival nufuzli sovrinini qo‘lga kiritdi. Bu haqda Europe.newsru.ua xabar berdi.\n\nBerlinning amaldagi burgomistri Klaus Voverayt tomonidan ta’sis etilgan nufuzli sovrin o‘zbek bastakoriga uning Brief Scherben (“Maktub parchalari”) opusi uchun topshirildi.\nAziza Sodiqova 1978-yilda Toshkentda tug‘ilgan. U o‘zbekistonlik bastakor Tolibjon Sodiqovning nabirasi hamda dirijyor Oltin Sodiqovning qizidir.\nAziza 5 yoshidan pianino va bastakorlikni o‘rgana boshlagan. Hozirgi Uspenskiy nomidagi Respublika ixtisoslashtirilgan musiqa akademik litseyida, so‘ng O‘zbekiston davlat konservatoriyasida musiqa bo‘yicha chuqur ta’lim olgan. O‘zbekiston milliy universitetida filologlik bo‘yicha ham o‘qigan. Shuningdek Angliyadagi Birmingem konservatoriyasi va Londondagi Trinity Laban musiqa va raqs konservatoriyalarida bastakorlik bo‘yicha ta’lim olgan.\nU bastalagan musiqalar O‘zbekistondan tashqari, Avstriya, Chexiya, Fransiya, Gruziya, Germaniya, Italiya, Rossiya, Buyuk Britaniya, AQSh va boshqa mamlakatlarda ijro etiladi.", "category": "Madaniyat", "title": "O‘zbekistonlik bastakor Aziza Sodiqova Germaniyadagi musiqa festivalida nufuzli sovrinni qo‘lga kiritdi", "date": "08/20/2014", "url": "https://daryo.uz/2014/08/20/ozbekistonlik-bastakor-aziza-sodiqova-germaniyadagi-musiqa-festivalida-nufuzli-sovrinni-qolga-kiritdi/"}
{"content": "O‘zbekiston milliy olimpiya qo‘mitasi hamda Respublika futbol federatsiyasi rahbari, senator Mirabror Usmanov boshchiligidagi bir guruh mutaxassislar Andijon hamda Farg‘ona viloyatlarida bo‘lib, bu yerda sport sohasini rivojlantirish borasida amalga oshirilayotgan ishlar bilan yaqindan tanishdi. Bu haqda O‘zbekiston milliy olimpiya qo‘mitasi rasmiy sayti xabar bermoqda.\n\nMirabror Usmanov boshchiligidagi delegatsiya a’zolari Farg‘ona viloyatida bo‘lib, yangi qurib foydalanishga topshirilgan sport obyektlari hamda Farg‘ona viloyat olimpiya zaxiralari kollejida olib borilayotgan ishlar bilan tanishdi.\nJumladan, Farg‘ona shahrida barpo etilgan “Istiqlol” stadioniga tashrif buyurgan M. Usmanov bu yerda olib borilayotgan so‘nggi pardozlash ishlari bilan qiziqdi. Shu o‘rinda ta’kidlash kerakki, maydonning holati, futbolchilar va muxlislar uchun yaratilgan sharoitlar delegatsiya vakillari tomonidan ijobiy baholandi.\nShundan so‘ng, O‘zbekiston MOQ va FF rahbari yaqin kelajakda ushbu stadionda xalqaro uchrashuvlardan birini o‘tkazish rejalashtirilayotganligini va bu an’ana kelgusida ham terma jamoalar hamda mahalliy futbol klublari tomonidan bardavom bo‘lishligiga ishonch bildirdi.\nFarg‘ona olimpiya zaxiralari kollejiga tashrif buyurgan delegatsiya bu yerda bo‘lajak sport yulduzlari uchun yaratilgan sharoitlar bilan tanishdi.\nShundan so‘ng, viloyat sport faollari, federatsiyalar rahbarlari, sportchi va murabbiylar ishtirokida yig‘ilish o‘tkazildi. Yig‘ilishni Farg‘ona viloyati hokimi Shuhrat G‘aniyev ochib berdi. Yig‘ilishda viloyatda kamolga yetayotgan iqtidorli sportchilar va mutaxassislar ham so‘zga chiqdi.\nSo‘zga chiqqan Mirabror Usmanov O‘zbekistonda sportni rivojlantirishning o‘ziga xos noyob tizimi yaratilgani, buni o‘z navbatida xorijlik mutaxassislar ham ko‘p bor havas bilan e’tirof etayotganini ta’kidlab, O‘zbekiston sportining ravnaqida Farg‘ona viloyati vakillarining ham o‘rni yuqori ekanligini, birgina Istiqlol yillari bu zamindan ko‘plab nomdor sportchilar voyaga yetganligini ta’kidlab o‘tdi.\nM. Usmanov viloyatda futbolni rivojlantirish borasida amalga oshirilayotgan ishlar xususida so‘z yuritib, “Qo‘qon—2012” klubini oliy ligasiga chiqqanligi va endilikda viloyatning ikki jamoasi mamlakat chempionatida ishtirok etishini ta’kidladi.\n“Viloyatda millionlar o‘yinini rivojlantirishga katta hissa qo‘shayotgan viloyat hokimi Shuhrat G‘aniyevga O‘zbekiston futbol federatsiyasi nomidan minnatdorchilik bildiraman va yurtimiz futbolining haqiqiy jonkuyarlaridan biri bo‘lgan Farg‘ona viloyati hokimi Sh. G‘aniyevga ‘O‘FF belgisi’ nishonini topshirishga ruxsat bergaysizlar”, — deya O‘FF rahbari tantanali suratda mukofotni topshirdi.\nO‘z navbatida viloyat hokimi ushbu mukofot butun Farg‘ona ahliga berilganligini va bundan keyin ham viloyatda barcha sport turlari qatori futbolni rivojlantirishga alohida e’tibor qaratishini ta’kidladi.\nShundan so‘ng, “Neftchi” klubi bosh murabbiyi Tohir Kopadze so‘zga chiqib, jamoa kelasi mavsumda yanada mazmunli va hujumkor o‘yinlari bilan o‘z muxlislarni xushnud etish uchun bor imkoniyatlarni ishga solishiga ishonch bildirdi.\nEslatib o‘tamiz, bundan avval Mirabror Usmanov boshchiligidagi delegatsiya Andijon viloyatiga tashrif buyurgan edi.", "category": "Sport", "title": "O‘zbekiston milliy olimpiya qo‘mitasi rahbari Farg‘ona viloyati hokimiga “O‘FF belgisi” nishonini topshirdi", "date": "11/21/2014", "url": "https://daryo.uz/2014/11/21/ozbekiston-milliy-olimpiya-qomitasi-rahbari-fargona-viloyati-hokimiga-belgisi-nishonini-topshirdi/"}
{"content": "Kuvayt kubogi uchun “Al-Jahra” va “Xaytan” jamoalari o‘rtasida o‘tkazilgan o‘yin shayxlardan biri boshlab bergan ommaviy mushtlashish tufayli to‘xtatildi. Bu haqda “Korrespondent.net” xabar bermoqda.\n\nOldiniga shayxga zaxira hakamining harakatlari yoqmadi. Hamkasbining yonini olgan bosh hakam esa baloga qoldi — uni tepkilab tashlashdi. Bunday vaziyatda o‘yinni to‘xtatsa ham bo‘lardi, biroq hakamlar davom ettirishga qaror qildi. Bu esa o‘yinchilardan birining maydondan chetlatilishi hamda futbolchilar, hakamlar va shayxlar ishtirok etgan yana bir mushtlashuvga olib keldi.", "category": "Sport", "title": "Kuvaytdagi futbol o‘yini chog‘ida shayx hakamga tashlanib, ommaviy mushtlashishni boshlab berdi", "date": "12/09/2015", "url": "https://daryo.uz/2015/12/09/kuvaytdagi-futbol-oyini-chogida-shayx-hakamga-tashlanib-ommaviy-mushtlashishni-boshlab-berdi/"}
{"content": "O‘zbekistonning birinchi raqamli tennischisi Denis Istomin Xitoyning Pekin shahrida bo‘lib o‘tayotgan ATP China Open turnirining  asosiy to‘riga chiqdi, deya xabar bermoqda “12news.uz”. Musobaqaning mukofot jamg‘armasi 2,7 million dollarni tashkil etadi.\n\nSaralash bosqichida Istomin avstraliyalik Lyuk Savillni 6:4, 6:2, xitoylik Jang Zijenni (dunyoning 583-raketkasi) 3:6, 6:3, 6:2 hisobida mag‘lub etdi.\nAsosiy to‘rning ilk bosqichida o‘zbekistonlik tennischi yana bir xitoylik Jang Zi (dunyoning 214-raketkasi)ga qarshi o‘ynaydi, unga turnirda “vayld kard” berilgan edi.", "category": "Sport", "title": "Istomin China Open musobaqasining asosiy to‘riga chiqdi", "date": "10/05/2015", "url": "https://daryo.uz/2015/10/05/istomin-china-open-musobaqasining-asosiy-toriga-chiqdi/"}
{"content": "Kecha, 16-mart kuni Toshkent shahridagi Respublika olimpiya zaxiralari tennis maktabi kortlarida ITF turkumidagi Tashkent ITF Juniors tennis musobaqasining ikkinchi davra uchrashuvlari bo‘lib o‘tdi, deb xabar beradi “Sports.uz”.\n\nMusobaqaning birinchi raketkasi sifatida e’tirof etilgan o‘zbekistonlik Jo‘rabek Karimov ikkinchi davrada belaruslik Aleksandr Leonenkoga qarshi kortga chiqdi va 6:2, 6:2 hisobida g‘alaba qozonib, chorak final yo‘llanmasiga ega bo‘ldi.\nYana bir o‘zbekistonlik tennischi Humoyun Sultonov fransiyalik Kleman Taburga qarshi bahs olib bordi. Ushbu o‘yinda O‘zbekiston vakili 6:1, 6:2 hisobida qiyinchiliksiz g‘alaba qozonib, chorak finalga chiqdi.\nEslatib o‘tamiz, birinchi davrada Jo‘rabek Karimov Janubiy koreyalik Yongseok Jongni 6:2, 6:0 hisobida, Humoyun Sultonov esa britaniyalik Lyuis Nyumanni 6:1, 6:3 hisobida mag‘lubiyatga uchratgan edi.\nJo‘rabek Karimov (O‘zbekiston, 1) – Aleksandr Leonenko (Belorus) — 6:2, 6:2\nHumoyun Sultonov (O‘zbekiston, 2) – Kleman Tabur (Fransiya) — 6:1, 6:2\nSharobiddin Abzalov (O‘zbekiston) – Ben Dreyper (Buyuk Britaniya) — 4:6, 2:6\nAmal Sultanbekov (O‘zbekiston) – Jek Molloy (Buyuk Britaniya) — 1:6, 2:6\nElister Grey (Buyuk Britaniya, 4) – Sergey Ksenzov (Rossiya) — 6:4, 6:2\nMixail Sokolovskiy (Rossiya, 5) – Dxruf Sunish (Indiya) — 7:5, 6:7(6), 6:1\nFinn Bass (Buyuk Britaniya, 6) — Ilgiz Valiyev (Rossiya) — 7:6(4), 6:2\nRudolf Mednis (Latviya, 7) — Jeyms Devis (Buyuk Britaniya) — 6:4, 6:2", "category": "Sport", "title": "O‘zbekistonlik tennischilar Jo‘rabek Karimov va Humoyun Sultonov Tashkent ITF Juniors turnirining chorak finaliga chiqdi", "date": "03/17/2016", "url": "https://daryo.uz/2016/03/17/ozbekistonlik-tennischilar-jorabek-karimov-va-humoyun-sultonov-tashkent-itf-juniors-turnirining-chorak-finaliga-chiqdi/"}
{"content": "Dastur MindRDR deb nomlanadi va u hayol bilan boshqariladi. Uning yordamida barmoqlarni ishlatmasdan suratga olib, Facebook hamda Twitter’ga joylash mumkin. Bu haqda CNN xabar berdi.\n\nMindRDR’ning kengaytmasi Mind Reader – “hayol o‘quvchi” aslida hayolingizni o‘qimaydi. U Google Glass va NeuroSky MindWave gadjetlarini birlashtiradi.\nBu ikki gadjet taqilgandan so‘ng, miyaning harakatlari o‘lchanadi va Google Glass orqali ko‘rinib turgan manzara suratga olinadi. Xuddi shu kabi suratlar ijtimoiy tarmoqqa joylanadi.\nMindRDR dasturini ishlatish uchun 1500 dollarga Google Glass va 80 dollarga NeuroSky MindWave gadjetlarini sotib olish kerak bo‘ladi.\n\nDastur Londonda joylashgan This Place kompaniyasi tomonidan yaratilgan va ularning fikriga ko‘ra, MindRDR sust harakat qobiliyatiga egalar uchun foydali bo‘ladi.", "category": "Texnologiyalar", "title": "Hayol bilan suratga olish va uni ijtimoiy tarmoqlarga yuklash imkoniyatini beruvchi dastur yaratildi", "date": "07/13/2014", "url": "https://daryo.uz/2014/07/13/hayol-bilan-suratga-olish-va-uni-ijtimoiy-tarmoqlarga-yuklash-imkoniyatini-beruvchi-dastur-yaratildi/"}
{"content": "Saudiya Arabistoni vakillari neft bozori ishtirokchilari va tahlilchilar bilan so‘nggi uchrashuvlar chog‘ida Ar Riyod keyingi bir-ikki yil davomida neftning bir barrelini 90 dollardan kamroq, hattoki 80 dollardan sotishga tayyorligini bildirgan, deb xabar bermoqda “Vedomosti”.\n\nUchrashuvlar qatnashchilarining so‘zlariga ko‘ra, bu o‘rta muddatli istiqbolda neftdan yuqoriroq daromad olish imkonini beradi. Chunki, neftning past narxda bo‘lishi ishlab chiqaruvchilarni yangi sohalarga, jumladan, chuqur suvosti qazish ishlari va AQShning slanets neft konlari loyihalariga sarmoya kiritishni muzlatib qo‘yishga majbur qiladi.\nKuniga 9,7 million barrel neft qazib oladigan Saudiya Arabistoniga OPEK (Neftni eksport qiluvchi davlatlar tashkiloti) davlatlari neftining uchdan bir qismi to‘g‘ri keladi. Saudiya Arabistoni neft qazib chiqarish hajmini o‘zgartirish evaziga “qora oltin” narxiga ta’sir eta oladigan davlatlardan hisoblanadi. Neft qazib chiqarish hajmini va narxini tushirish bo‘yicha qolgan neft eksport qiluvchi davlatlar Ar Riyod bilan bir xil fikrda emas.", "category": "Dunyo", "title": "Saudiya Arabistoni bir-ikki yil davomida bir barrel neftni 80 dollardan sotishga tayyor", "date": "10/20/2014", "url": "https://daryo.uz/2014/10/20/saudiya-arabistoni-bir-ikki-yil-davomida-bir-barrel-neftni-80-dollardan-sotishga-tayyor/"}
{"content": "Gruziya Bosh vaziri Irakliy Garibashvili 14-iyun, yakshanba kuni Tbilisidagi suv toshqini natijasida halok bo‘lganlar xotirasiga bag‘ishlab Motam kuni o‘tkazilishi haqida qaror qabul qildi, deb xabar qiladi \"TASS\".\n\nDastlabki ma’lumotlarga qaraganda, tabiiy ofat natijasida 12 kishi halok bo‘ldi, shulardan uch nafari Tbilisi hayvonot bog‘i xodimlaridir. 24 kishi esa bedarak yo‘qoldi.\nQutqaruv xizmati xodimlari, Ichki ishlar vazirligi, Tbilisi meriyasi va harbiy xizmatchilar tomonidan sutka davomida 100 dan ortiq kishi qutqarildi, ulardan 15 ga yaqini kasalxonalarga yetkazili va ularga tibbiy yordam ko‘rsatildi.", "category": "Dunyo", "title": "Gruziyada suv toshqini natijasida halok bo‘lganlar xotirasiga Motam kuni o‘tkaziladi", "date": "06/15/2015", "url": "https://daryo.uz/2015/06/15/gruziyada-suv-toshqini-natijasida-halok-bolganlar-xotirasiga-bagishlab-motam-kuni-bolib-otadi/"}
{"content": "Hindistondagi O‘zbekiston madaniyati kunlarining uchinchi kuni Noyda shahridagi Marva Studios markazida tadbirlar bo‘lib o‘tdi. Bu haqda O‘zbekistonning Hindistondagi elchixonasi xabar berdi.\n\nTadbirning 200 dan ortiq mehmonlari O‘zbekiston haqidagi hujjatli filmlar, mamlakatning sayyohlik va investitsion salohiyati bilan tanishdi, shuningdek, “Sirdaryo navolari” guruhi ishtirokidagi konsertdan bahramand bo‘ldi.\n\n\n\nMarva Studios asoschisi, Matbuot va ko‘ngilochar sanoat palatasi raisi Sandip Marvaning so‘zlariga ko‘ra, Hindiston-O‘zbekiston kino va madaniyat forumi yaqin oylarda O‘zbekiston va Hindistonning badiiy film sohasidagi qo‘shma loyihasi haqida e’lon qiladi.\n\n\n\n“Biz O‘zbekiston kinokompaniyalari va prodyuserlik markazlari bilan muzokaralar olib boryapmiz, va O‘zbekistonda eng yaqin orada suratga olish ishlari boshlanishini kutyapmiz, bu esa ushbu yo‘nalishdagi o‘zaro aloqalarning juda tez rivojlanayotganidan hamda ham O‘zbekiston, ham Hindiston tomonidan tashabbus va qiziqishning qo‘llab-quvvatlanayotganidan darak beradi”, — dedi u.", "category": "Madaniyat", "title": "O‘zbekistonda tez orada Bollivud filmlari suratga olina boshlaydi", "date": "09/12/2018", "url": "https://daryo.uz/2018/09/12/ozbekistonda-tez-orada-bollivud-filmlari-suratga-olina-boshlaydi/"}
{"content": "Madridning “Real” klubi himoyachisi Serxio Ramos jamoa bilan yangi shartnoma imzolashdan bosh tortmoqda, deb xabar beradi “Uff.uz”.\n\nMadridliklar Ramosga yiliga 7,5 million yevro maosh taklif qilmoqda. Ammo himoyachining o‘zi 10 million yevro talab qilgan. Ayni vaqtda muzokaralar davom etyapti.\nEslatib o‘tamiz, Ramosga “Manchester Yunayted” qiziqish bildirgani xabar qilingan edi. Himoyachi o‘tgan mavsumda “Real” tarkibida turli musobaqalarda 42 o‘yinda maydonga tushgan va 7 ta gol urib, 1 ta golli uzatmani amalga oshirgan.", "category": "Sport", "title": "“Real” taklif qilayotgan 7,5 million yevro maosh Serxio Ramosga kamlik qilyapti", "date": "06/24/2015", "url": "https://daryo.uz/2015/06/24/real-taklif-qilayotgan-75-million-yevro-maosh-serxio-ramosga-kamlik-qilyapti/"}
{"content": "Gonkongda masofadan boshqariluvchi qutqaruv qurilma — Dolphin 1 roboti yaratildi, deb xabar bermoqda TJournal. U doska ko‘rinishida ishlangan bo‘lib, odamlar bemalol ushlab olishi mumkin.\n\nQutqaruv robotining tezligi soatiga 15 kilometrni tashkil etadi va oddiy pult yordamida boshqariladi. U cho‘kayotganlarga odamlarga qaraganda tezroq yetib boradi.\n\nYordam ovozini eshitgan qutqaruvchilar robotni suvga tashlaydilar, xolos. U hatto kechasi yoki kuchli to‘lqin bo‘lganda ham ishlaydi.\n", "category": "Texnologiyalar", "title": "Gonkongda masofadan boshqariluvchi qutqaruv qurilmasi yaratildi (video)", "date": "07/18/2019", "url": "https://daryo.uz/2019/07/18/gonkongda-masofadan-boshqariluvchi-qutqaruv-qurilmasi-yaratildi-video/"}
{"content": "Parij oliy sudi rejissor Lyuk Bessonning EuropaCorp kinokompaniyasini amerikalik rejissor Jon Karpenterning “Nyu-Yorkdan qochish” filmini plagiat qilganligi uchun jarimaga tortdi. Bu haqda “Gazeta.ru” xabar bermoqda.\n\nSud hukmiga ko‘ra, Besson tomonidan 2012-yilda suratga olingan “Hech narsaga qaramasdan” (“Lockout”) filmida amerikalik rejissorning kartinasidagi g‘oya va obrazlar, shuningdek, ba’zi obrazlar o‘g‘irlangan.\nQayd etishlaricha, Bessonning kinokompaniyasi Amerika filmi ssenariy muallifiga 10 ming, rejissoriga 20 ming yevro, prokat kompaniyasiga esa qo‘shimcha 50 ming yevro to‘lashi kerak.\nJabrlanuvchi tomon 3 million yevro miqdorida kompensatsiya puli talab qilayotgan edi.", "category": "Madaniyat", "title": "Parij sudi plagiat uchun Lyuk Bessonning kinokompaniyasini jarimaga tortdi", "date": "10/18/2015", "url": "https://daryo.uz/2015/10/18/parij-sudi-plagiat-uchun-lyuk-bessonning-kinokompaniyasini-jarimaga-tortdi/"}
{"content": "Sog‘liqni saqlash vazirining birinchi o‘rinbosari Asilbek Xudayarovga hayfsan e’lon qilindi. Bu haqda O‘zbekiston Prezidenti vazifasini bajaruvchi Shavkat Mirziyoyevning Facebook’dagi sahifasida xabar qilindi.\n\n“Sog‘liqni saqlash vazirining birinchi o‘rinbosariga (Xudayarov) O‘zbekiston Respublikasi Bosh vazirining Virtual qabulxonasiga Urganch va Qo‘ng‘irot tumanlarida yashovchi 1-guruh nogironlari Yu. Jumaniyozova va D. Maxmurovalardan kelib tushgan murojaatlarni hal etishda sansalorlikka yo‘l qo‘yganligi uchun hayfsan e’lon qilindi”, — deyiladi xabarda.", "category": "Mahalliy", "title": "Shavkat Mirziyoyev sog‘liqni saqlash vazirining birinchi o‘rinbosariga hayfsan e’lon qilishga ko‘rsatma berdi", "date": "10/31/2016", "url": "https://daryo.uz/2016/10/31/shavkat-mirziyoyev-sogliqni-saqlash-vazirining-birinchi-orinbosariga-hayfsan-elon-qilishga-korsatma-berdi/"}
{"content": "Bugun — 21-fevral kuni Toshkent vaqti bilan 22:15 da “Bunyodkor” futbol klubi mavsumdagi ikkinchi rasmiy o‘yinida maydonga tushadi.\nChempionlar ligasining pley-offini Qatarda “Al-Jaish”ga qarshi o‘tkazib, penaltilar seriyasiga ko‘ra muvaffaqiyat qozongan “qaldirg‘ochlar”, guruh bosqichining ilk turida “Al-Ahli”ga qarshi saf tortadi. Ayni paytda Sergey Lushchan va uning jamoasi Saudiya Arabistonida bo‘lib turibdi.\n“Daryo” Chempionlar ligasi o‘yinlaridan o‘z odatiga ko‘ra matnli onlayn uyushtiradi.", "category": "Sport", "title": "“Al-Ahli” (Saudiya) — “Bunyodkor” 2:0. Live", "date": "02/21/2017", "url": "https://daryo.uz/2017/02/21/al-ahli-saudiya-bunyodkor-matnli-onlayn/"}
{"content": "“O‘zbekiston temir yo‘llari” DATYK va Afg‘oniston Jamoatchilik ishlari vazirligi Hayratondan Mozori Sharifgacha bo‘lgan 75 kilometrlik temir yo‘l liniyasidan foydalanish, xizmat ko‘rsatish va boshqarish bo‘yicha uch yillik shartnoma imzoladi, deya xabar bermoqda UzDaily.\n\nAfg‘oniston Jamoatchilik ishlari vaziri Nur Gul Mangal ta’kidlashicha, Afg‘oniston shartnoma doirasida O‘zbekiston kompaniyasiga yiliga 19 million dollar to‘laydi. Shuningdek, kelishuv doirasida afg‘onistonlik tadbirkorlar o‘z mahsulotlarini eksport qilishi mumkin.\n“O‘zbekiston temir yo‘llari” esa Afg‘oniston hukumatiga soliqlar to‘laydi va bir yilda 50 nafar Afg‘oniston fuqarosini o‘qitadi.", "category": "Mahalliy", "title": "“O‘zbekiston temir yo‘llari” DATYK yana 3 yil Afg‘oniston temir yo‘llarini boshqaradi", "date": "03/19/2015", "url": "https://daryo.uz/2015/03/19/ozbekiston-temir-yollari-datyk-yana-3-yil-afgoniston-temir-yollarini-boshqaradi/"}
{"content": "Muloqot.Uz ijtimoiy tarmog‘i o‘tib borayotgan 2012-yilning 21-26 dekabr kunlari Muloqot.Uz kafesida o‘z a’zolari uchun yulduzli suhbat tashkillashtirdi.\n\nChapdan o‘ngga: Yodgor Mirzajonov, Dineyra va Otabek Mutalxo‘jayev. Foto: Muloqot.Uz\nTadbirning 4-kunida, ya’ni 24-dekabr kuni Dineyra, Yodgor Mirzajonov va Otabek Mutalxo‘jayev Muloqot.Uz kafesiga tashrif buyurishib, o‘z muxlislari bilan ochiq muloqot qilishdi.\nFotogalereya. Yangi yil Muloqot.Uz bilan: 4-kun\n[gallery ids=\"390,391,392,393,394,395\"]", "category": "Madaniyat", "title": "Yangi yil Muloqot.Uz bilan: To‘rtinchi kun", "date": "12/25/2012", "url": "https://daryo.uz/2012/12/25/new-year-day-4/"}
{"content": "O‘zbekiston Respublikasi bojxonachilari tomonidan tamaki mahsulotlarining bojxona chegaralari orqali noqonuniy olib o‘tilishining oldini olishga qaratilgan chora-tadbirlar davom ettirilmoqda, deb xabar beradi O‘zbekiston Respublikasi Davlat Bojxona qo‘mitasi.\n\nJumladan, Sirdaryo viloyati bojxona boshqarmasi tomonidan huquqni muhofaza qiluvchi idoralar bilan hamkorlikda Tojikiston Respublikasiga chegaradosh hududida o‘tkazilgan tezkor tadbir davomida aylanma yo‘llarda “izg‘ib” yurgan Lacetti, Nexia va Jigulidan iborat avtomashinalar karvoni to‘xtatilib, ko‘zdan kechirildi.\nNatijada mazkur avtomashinalarning saloni va yukxonalariga ortilgan 6 ta polietelin qoplarda xorijda ishlab chiqarilgan va aksiz markalari bo‘lmagan Esse Special Gold nomli 9000 quti filtrli sigaret borligi aniqlandi.\nSurishtiruvlar chog‘ida ma’lum bo‘lishicha, 6 nafar O‘zbekiston fuqarosi o‘zaro til biriktirgan holda mazkur tamaki mahsulotlarini yashirin ravishda qo‘shni davlatdan olib kirishga uringan.", "category": "Mahalliy", "title": "Noqonuniy yo‘l bilan O‘zbekistonga olib kirilishi ko‘zda tutilgan 9000 quti tamaki mahsulotlari manzilga yetkazilmadi", "date": "04/13/2015", "url": "https://daryo.uz/2015/04/13/noqonuniy-yol-bilan-ozbekistonga-olib-kirilishi-kozda-tutilgan-9000-quti-tamaki-mahsulotlari-manzilga-yetkazilmadi/"}
{"content": "Chiroqchilik Turdi momo Muhammadiyeva 90 yoshga to‘lganida tug‘ilganlik to‘g‘risidagi guvohnoma va fuqarolik pasporti oldi. Bu haqda “Daryo”ga Qashqadaryo viloyati IIB Migratsiya va fuqarolikni rasmiylashtirish boshqarmasi ma’lum qilmoqda.\n\nTurdi momoga 2019-yilning 16-may kuni avval tug‘ilganlik to‘g‘risidagi guvohnoma, keyin fuqarolik pasporti berilgan. Shunday qilib 90 yoshli momo bir kunda ham fuqarolik pasportiga, ham tug‘ilganlik to‘g‘risidagi guvohnomaga ega bo‘ldi.\n\nMa’lum bo‘lishicha, Turdi momo Muhammadiyeva 1929-yil 15-avgust kuni tumanning Langar MFY, “To‘laqul” qishlog‘ida tug‘ilgan bo‘lib, shu yoshga to‘lgunga qadar na guvohnoma va na pasportga ega bo‘lgan.\n", "category": "Mahalliy", "title": "Chiroqchida 90 yoshli momoga tug‘ilganlik to‘g‘risidagi guvohnoma va fuqarolik pasporti berildi", "date": "05/17/2019", "url": "https://daryo.uz/2019/05/17/chiroqchida-90-yoshli-momoga-tugilganlik-togrisidagi-guvohnoma-va-fuqarolik-pasporti-berildi/"}
{"content": "Avvalroq, 27-dekabr kuni Sankt-Peterburgdagi “Perekryostok” savdo markazida portlash yuz bergani haqida xabar qilingandi. Daslatki ma’lumotlarga ko‘ra, portlash oqibatida 10 kishi jarohat olgan, ular orasida O‘zbekiston fuqarosi ham bor, deb xabar berdi Tashqi ishlar vazirligi matbuot xizmati.\n\n1957-yilda tug‘ilgan Ivriqul Aliqulov Aleksandrovskiy nomidagi 17-sonli shahar kasalxonasiga yetkazilgan va u yerda jabrlanganga tibbiy yordam ko‘rsatilmoqda. Shifokorlarning ma’lum qilishicha, Aliqulovning ahvoli barqaror og‘ir, biroq ayni vaqtda uning hayotiga hech nima xavf solmayapti.\nTIV Konsullik boshqarmasi va O‘zbekistonning Rossiyadagi konsul xodimlari Sankt-Peterburg rasmiylari bilan aloqada bo‘lib, jabrlanganga zarur yordam ko‘rsatish bo‘yicha choralar ko‘rmoqda.", "category": "Mahalliy", "title": "TIV: Sankt-Peterburgdagi portlash oqibatida jabrlanganlar orasida O‘zbekiston fuqarosi ham bor", "date": "12/28/2017", "url": "https://daryo.uz/2017/12/28/tiv-sankt-peterburgdagi-portlash-oqibatida-jabrlanganlar-orasida-ozbekiston-fuqarosi-ham-bor/"}
{"content": "Jizzax viloyatining Mirzacho‘l tumanidagi “Mineral suv” sihatgohiga O‘zbekistonning turli hududlaridan tashrif buyurayotganlar soni yildan-yilga ortib bormoqda. Zamon talablari darajasida ta’mirlanib, so‘nggi rusumdagi tibbiy asbob-uskunalar bilan jihozlangan so‘lim go‘shada barcha sharoitlar yaratilgan, deb xabar beradi “Turkiston-press” nodavlat axborot agentligi.\n\nYaqinda sihatgoh ma’muriyati davolanuvchilarning vaqtini yanada mazmunli va maroqli o‘tkazish uchun yana bir tashabbusga qo‘l urdi. Sanatoriya hududida zamonaviy ko‘rinishga ega sun’iy qoplamali futbol va tennis maydonchalari foydalanishga topshirildi.\n“Bu ishlar ro‘yobi uchun ‘Milliy bank’ning tuman bo‘limidan 200 million so‘m kredit oldik, — dedi sanatoriya direktori Javlon Jo‘rayev. — Shu mablag‘ evaziga qisqa fursatda sport maydonchalarini bunyod etdik. Endi dam oluvchilar davolanish davomida sportning futbol va tennis turlari bilan shug‘ullanish imkoniyatiga ham ega bo‘ldi”.\nAyni paytda sihatgohda 90 kishi ko‘ngilli hordiq chiqarmoqda. Malakali shifokorlar tomonidan olib borilgan tibbiy muoalajalar davolanuvchilar salomatligini tiklashda muhim ahamiyat kasb etmoqda.", "category": "Mahalliy", "title": "Jizzax viloyatidagi “Mineral suv” sihatgohida sun’iy qoplamali futbol va tennis maydonchalari foydalanishga topshirildi", "date": "10/03/2014", "url": "https://daryo.uz/2014/10/03/jizzax-viloyatidagi-mineral-suv-sihatgohida-suniy-qoplamali-futbol-va-tennis-maydonchalari-foydalanishga-topshirildi/"}
{"content": "LG Electronics kompaniyasining so‘nggi yetakchi G3 smartfoni butun jahonda “aqlli” texnologiyalarni foydalanuvchiga qulay shaklda yetkazib beradigan eng ishonchli va tezkor smartfon sifatida shuhrat qozondi. G3 dizayni, shuningdek, estetik jozibador korpusida ko‘plab imkoniyatlarni birlashtirganligi bois tanqidchilarning maqtoviga sazovor bo‘ldi.\n\nEkran smartfon old yuzasining 76,4% ini egallaydi, ammo atrofidagi nozik ramkalari tufayli ekran ancha katta ko‘rinadi. Bir kvadrat dyuymga piksellar zichligi 538 ppi bo‘lgan 2560x1400 lik yechim bugungi kun smartfonlari ichidagi eng yuqori ko‘rsatkichdir. Displey juda ulkan yorqinlik zaxirasiga ega, ko‘rish burchaklari maksimal; ekranni diagonal bo‘yicha qiyshaytirsa ham kartina ranglari yoki tiniqligi mutlaqo o‘zgarmaydi.\n\nEkran o‘lchamini hisobga olgan holda, smartfon ishlab chiqaruvchilar foydalanuvchilar undan to‘liq foydalana olishlari uchun imkon beradigan batareya haqida ham bosh qotirgan. Shu bois G3 ning 3000 mAch sig‘imga ega almashinuvchi akkumulyatorining katodidagi metall grafit bilan almashtirildi. Bu bilan LG muhandislari uning ishlash muddatini uzaytirishga muvaffaq bo‘ldi. Natijada, o‘ta yuqori unumdorlikka ega bo‘lgan Quad HD displeyi bilan baravar qadam tashlashi mumkin bo‘lgan, kunning o‘rtasida quvvat olishiga ehtiyoj sezilmaydigan akkumulyator yuzaga keldi.\nSmartfon Snapdragon 801 (MSM8974AC) platformasiga asoslangan, Krait 400 arxitekturali to‘rt yadroning har biri 2,3 emas, balki 2,5 GGs li maksimal chastotada ishlashi mumkin.\nGrafika bilan ishlashga avvalgidek  qo‘shimcha protsessor Adreno 330 mas’ul, ammo uning  takt chastototasi 450 dan to 578  MGs gacha oshirilgan. Aynan u asosiy protsessorga “og‘ir” 3D-o‘yinlarini uddalashga yordam beradi.", "category": "Texnologiyalar", "title": "LG muhandislari G3 smartfonining ishlash muddatini uzaytirishga muvaffaq bo‘ldi", "date": "09/28/2014", "url": "https://daryo.uz/2014/09/28/lg-muhandislari-g3-smartfonining-ishlash-muddatini-uzaytirishga-muvaffaq-boldi/"}
{"content": "Ispaniyalik olimlar sichqonlarda Alsgeymer kasalligi rivojlanishini to‘xtatuvchi molekulani yaratdi. Bu haqda “TASS” xabar bermoqda.\n\nEuropa Press ma’lumotiga ko‘ra, kashfiyot Madridning Komplutense va Barselonaning Avtonom universitetlari mutaxassislariga tegishli.\nASS234 nomini olgan yangi molekulani avval ma’lum bo‘lgan ikki zarrani gibridlash yordamida yaratishga muvaffaq bo‘lindi.\nMazkur molekula irsiy jihatdan modifikatsiya qilingan sichqonlarda Alsgeymer kasalligi (xotira, nutq va mantiqiy fikrlashning susayishi) rivojlanishini to‘xtatish va ushbu kasallik alomatlari bilan kurashishda yordam berishi bildirilmoqda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Ispaniyalik olimlar sichqonlarda Alsgeymer kasalligi rivojlanishini to‘xtatuvchi molekulani yaratdi", "date": "09/21/2016", "url": "https://daryo.uz/2016/09/21/ispaniyalik-olimlar-sichqonlarda-alsgeymer-kasalligi-rivojlanishini-toxtatuvchi-molekulani-yaratdi/"}
{"content": "FIFA reytingining dekabr oyidagi ro‘yxatida 67-o‘rinda turgan O‘zbekiston milliy terma jamoasi yanvar oyi natijalariga ko‘ra 11 pog‘ona ko‘tarilib, 56-o‘rinda qayd etildi.\n\nShu kungacha FIFA reytingida Osiyoning to‘rtinchi raqamli jamoasi bo‘lib turgan Eron terma jamoasi o‘z o‘rnini biznikilarga bo‘shatib berdi. Bizdan yuqori uch o‘rinda Yaponiya, Janubiy Koreya va Avstraliya terma jamoalari bor.\nJahon chempionatiga chiqsak bundan ham baland ko‘tarilishimiz aniq. Nima dedingiz?", "category": "Sport", "title": "O‘zbekiston terma jamoasi FIFA reytingida yuqoriga ko‘tarildi", "date": "01/17/2013", "url": "https://daryo.uz/2013/01/17/ozbekiston-terma-jamoasi-fifa-reytingida-yuqoriga-kotarildi/"}
{"content": "Ichki tekshiruvlarning ko‘rsatishicha, “VKontakte” ijtimoiy tarmog‘i asoschisi Pavel Durov aviaparvozlar uchun ikki million yevro sarflagan va o‘ziga 5,7 million rubl (158 000 AQSh dollari) miqdorida oylik maosh belgilagan. Bu haqda “Izvestiya” gazetasi xabar bermoqda.\n\nMazkur tekshiruv “VKontakte”ning aksiyadorlari tashabbusiga ko‘ra o‘tkazilgan, ammo aynan kimlar tashabbuskor ekanligini “Izvestiya” ma’lum qilmagan. Avvalroq UCP ham, USM ham shunday tekshiruv o‘tkazmoqchi ekanligi to‘g‘risida xabarlar chiqqan, biroq bu borada rasmiy ma’lumot yo‘q.\nTekshiruvlarning dastlabki natijalariga ko‘ra, ijtimoiy tarmoqning asoschisi va bosh direktori Pavel Durov aksiyadorlar bilan kelishmasdan turib o‘z maoshini bir necha marta oshirgan. Bundan tashqari, u kompaniyaning 2012–2013-yillardagi daromadlaridan katta qismini o‘z ehtiyojlari uchun sarflagan.\nTekshiruvchilarning fikriga ko‘ra, asoslanmagan barcha xarajatlar 273 million rublni tashkil etmoqda. Ekspertlarning ta’kidlashicha, agar Pavel Durov o‘z vakolatlarini suiiste’mol qilganligi tasdiqlansa, bu unga nisbatan jinoiy ish qo‘zg‘atish uchun asos bo‘la oladi. Biroq bu tekshiruv shunchaki aksiyadorlar kompaniya uchun olib borayotgan kurashning bir qismi bo‘lishi ham mumkin.\nDastlab – 2007-yil 22-yanvardan 2-iyulga qadar Pavel Durovning “VKontakte”dagi oylik maoshi 26,4 ming rubl bo‘lgan, keyin uni 115 ming rublgacha oshirishgan. 2008-yili uning oylik maoshi 345 ming, 2010-yil yanvarida esa 552 ming rublga yetgan. 2010-yilning may oyidan Durov oyiga 1,1 million rubldan ola boshlagan, 2011-yili esa oyiga 2,3 million maosh olgan. Bu ko‘rsatkich 2012-yili 3,5 million, 2013-yil martida esa 5,76 million rublga yetgan.\nAyni shu davrda kompaniyaning sof daromadida pasayish yuz bergan, Mail.ru Group moliyaviy hisobotida esa mablag‘lar “jamoa va infratuzilma uchun investitsiyalarga sarflangan”ligi qayd etilgan. Bu xarajatlar uchun aksiyadorlar roziligi olinmagan; holbuki, “VKontakte” MChJ nizomiga ko‘ra, direktorning maoshi oshirilishida va 100 ming dollardan ortiq xarajat qilinishida aksiyadorlar roziligini olish lozimligi belgilangan.\nBundan tashqari, Durov charter parvozlar uchun millionlab pullarni sarflagan. Oslo, London, Venetsiya, Nyu-York, San-Fransisko, Myunxen kabi shaharlarga parvozlardan tashqari, mehmonxona va ko‘ngilochar joylar uchun ham ikki million yevro sarf etgan.\n“Izvestiya”da e’lon qilingan ushbu ma’lumotlarga javoban “VKontakte”ning matbuot kotibi Georgiy Lobushkin shunday degan: “‘Izvestiya’ nashri yana yolg‘on xabar manbasiga aylanib qolmoqda. Hech qanday ‘tekshiruvlarning oraliq natijalari’ yo‘q, keltirilgan tafsilotlar esa shunchaki haqqatga muvofiq kelmaydi”.", "category": "Texnologiyalar", "title": "O‘ta katta maosh olgani uchun Pavel Durov sudga berilishi mumkin", "date": "03/05/2014", "url": "https://daryo.uz/2014/03/05/ota-katta-maosh-olgani-uchun-pavel-durov-sudga-berilishi-mumkin/"}
{"content": "Shou-biznes olamiga qadam qo‘yganiga ancha vaqt bo‘lgan bo‘lsa-da, orada uzoq vaqt tanaffus qilgan xushovoz xonanda Sarvara san’at olamida ko‘rinmay qolgandi. Hattoki, Sarvara endi ijod qilmaydi, degan fikrlar ham quloqqa chalingandi, deb xabar bermoqda “Popcorn.uz”.\n\nBiroq, xonanda bu kabi mish-mishlarga chek qo‘yish maqsadida yana san’at olamiga qaytganini ma’lum qildi. Ijodiy tanaffusning o‘ziga xos sabablari bo‘lishiga qaramay, ayni kunda yangidan-yangi taronalar ustida ishlayotgan Sarvaraning “Qish” nomli qo‘shig‘i bugun, 5-dekabr kuni “O‘zbegim taronasi” radiosi orqali premyera sifatida taqdim etildi. Taniqli shoir Xurshid Davron qalamiga mansub bo‘lgan she’r asosida yaratilgan qo‘shiq uchun Farhod Abdullayev musiqa bastalagan.\nIjodkorning tinglovchilari uchun atagan bugungi sovg‘asi ayni mavsumbop hisoblanadi. Yana shuni ham aytib o‘tish joiz, Sarvara ayni vaqtda o‘zining konsert dasturini taqdim etish istagida vodiy bo‘ylab uch kunlik gastrol safariga jo‘nab ketgan.\n2015-yilning yanvar oyida esa “Istiqlol” san’at saroyida o‘zining navbatdagi yakkaxon konsert dasturini ko‘p yillik, sog‘ingan muxlislari uchun taqdim etish istagida.", "category": "Madaniyat", "title": "Xonanda Sarvara san’at olamiga qaytganini ma’lum qildi", "date": "12/05/2014", "url": "https://daryo.uz/2014/12/05/xonanda-sarvara-sanat-olamiga-qaytganini-malum-qildi/"}
{"content": "Turkiya bosh vaziri Ahmet Davuto‘g‘li Rossiyaning Su-24 rusumli harbiy samolyotiga hujum qilishga buyruq bermaganligini bayon qildi. Bu haqda NTV telekanali bergan ma’lumotlarga asosan “Gazeta.ru” xabar qilmoqda.\n\n“Men bu samolyotni urib tushirishga buyruq bermaganman. Menga 17 soniya ichida ham murojaat qilinib, ham men bu kabi buyruq berishga ulgurishim mumkinmi? Yo‘q, buning iloji yo‘q. Bosh vazir tahdidlarga javob berish qoidalarini kuchga kirishi haqida buyruq beradi, xolos”, ― dedi Davuto‘g‘li.\nDavuto‘g‘lining ta’kidlashicha, hodisa sodir bo‘lishidan ikki kun oldin bosh shtab ushbu qoidalarni qo‘llash vakolatini Turkiya Harbiy-havo kuchlariga bergan edi.", "category": "Dunyo", "title": "Turkiya bosh vaziri Su-24 ga hujum qilishga buyruq bermaganligini ma’lum qildi", "date": "12/31/2015", "url": "https://daryo.uz/2015/12/31/turkiya-bosh-vaziri-su-24-ga-hujum-qilishga-buyruq-bermaganligini-malum-qildi/"}
{"content": "Barak Obama aktrisa Meril Strip va xonanda Stivi Uanderni AQShdagi eng oliy mukofot — prezidentning “Ozodlik” medali bilan taqdirlaydi. Bu haqda Associated Press’ga tayanib, “Segodnya” xabar bermoqda.\n\nTaqdirlash marosimi 24-noyabr kuni Oq uyda bo‘lib o‘tadi. Medal bilan, shuningdek, teatr bastakori Stiven Sondxeym, teleboshlovchi Tom Brokou, adiba Isabel Alyende va boshqa bir qator madaniyat arboblari mukofotlanadi.\nMa’lumot uchun, “Ozodlik” medali AQSh xavfsizligiga hissa qo‘shgan, butun dunyoda tinchlik uchun kurashgan hamda madaniy muvaffaqiyatlarga erishgan fuqarolarga beriladi.", "category": "Madaniyat", "title": "Amerikalik aktrisa Meril Strip AQShning eng oliy mukofoti bilan taqdirlanadi", "date": "11/13/2014", "url": "https://daryo.uz/2014/11/13/amerikalik-aktrisa-meril-strip-aqshning-eng-oliy-mukofoti-bilan-taqdirlanadi/"}
{"content": "Prezident Shavkat Mirziyoyev 19-sentabr, payshanba kuni suv resurslarini boshqarish tizimini isloh qilish va suvdan foydalanish samaradorligini oshirish masalalari bo‘yicha yig‘ilish o‘tkazdi.\n\nPrezident matbuot xizmatining xabar berishicha, yig‘ilishda suv tejovchi texnologiyalarni keng joriy qilish sohadagi eng asosiy vazifa ekani ta’kidlab o‘tilgan.\nBunday texnologiyalar samaradorligi Farg‘onadagi bitta fermer misolida tahlil qilinganda suv sarfi xarajatlari 50 foizga, o‘g‘it 37 foiz, yoqilg‘i 35 foizga qisqargan.\nShu bois keyingi yilda qo‘shimcha 200 ming, 2025-yilgacha 1 million gektar ekin maydoniga suv tejovchi texnologiyalarni joriy etish bo‘yicha topshiriqlar berilgan.", "category": "Mahalliy", "title": "O‘zbekistonda 2025-yilgacha 1 mln gektar ekin maydonida suv tejovchi texnologiyalar joriy etiladi", "date": "09/19/2019", "url": "https://daryo.uz/2019/09/19/ozbekistonda-2025-yilgacha-1-mln-gektar-ekin-maydonida-suv-tejovchi-texnologiyalar-joriy-etiladi/"}
{"content": "Tayvandagi akvaparkda 27-iyun kuni, ranglar festivali vaqtida yuz bergan portlash va undan keyin kuzatilgan yong‘in qurbonlari soni sakkiz kishiga yetdi. Bu haqda “RIA Novosti” xabar bermoqda.\n\n“Sinxua” agentligi xabariga ko‘ra, hodisaning sakkizinchi qurboni, 25 yoshli erkak 20-iyul, dushanba kuni og‘ir kuyish jarohatlaridan vafot etgan.\nUmuman, hodisa natijasida 500 ga yaqin kishi jabrlangan, jabrlanuvchilarning 362 nafari hali ham kasalxonalarda qolmoqda, ulardan 171 nafarining ahvoli og‘ir deb baholanmoqda.", "category": "Dunyo", "title": "Tayvandagi akvaparkda yuz bergan portlash qurbonlari soni 8 kishiga yetdi", "date": "07/20/2015", "url": "https://daryo.uz/2015/07/20/tayvandagi-akvaparkda-yuz-bergan-portlash-qurbonlari-soni-8-kishiga-yetdi/"}
{"content": "Futbol bo‘yicha Angliya Premyer-Ligasining 17-turi Liverpul derbisi bilan yakuniga yetdi. Mazkur turdan joy olib, shanba va yakshanba kunlari bo‘lib o‘tgan o‘yinlarni keltirilgan havolada ko‘rish mumkin.\n\nChempionlik uchun da’vogar bo‘lib turgan “Liverpul” klubi turni g‘alaba bilan yakunladi. “Everton”ga qarshi bellashuvning so‘nggi soniyalarida Sadio Mane jamoasiga g‘alaba keltirgan golga mualliflik qildi.\n\n17-turdan keyin hisobida 37 ochkosi bor “Liverpul” turnir jadvalida 2-o‘rinda bormoqda. Londonning “Chelsi” klubi esa ketma-ket 11 o‘yindagi g‘alabasi sabab Rojdestvoga qadar 6 ochkolik farq bilan peshqadam sifatida yetib keldi.\nShu bilan Premyer-Liga klublari 18-turni 26-dekabr kuni boshlaydi.\nAngliya Premyer-Ligasi\n 17-tur o‘yini\n 19-dekabr, dushanba\nGol: Sadio Mane, 90+5 (0:1).\n", "category": "Sport", "title": "APL. Sadio Manening 94-daqiqadagi goli Liverpul derbisida Yurgen Klopp jamoasiga g‘alaba keltirdi", "date": "12/20/2016", "url": "https://daryo.uz/2016/12/20/apl-sadio-manening-94-daqiqadagi-goli-liverpul-derbisida-yurgen-klopp-jamoasiga-galaba-keltirdi/"}
{"content": "“Art Week Style.Uz – 2013” san’at haftaligi doirasida shu yilning 19—24-oktabr kunlari poytaxtimizda “O‘zbekiston madaniyati va san’ati forumi” jamg‘armasi hamda “O‘zbekkino” Milliy agentligi tomonidan “Oltin Gepard” uchinchi xalqaro Toshkent kinoforumi o‘tkazilishi haqida avval xabar bergan edik.\n\nBugun, 19-oktabr, “Oltin gepard” xalqaro kinoforumi o‘z ishini boshlaydi. Kinoforumning birinchi kuni dasturidan xorij kino ustalari tomonidan mahorat darslari, filmlar namoyishi va ochilish marosimi o‘rin olgan. Mahorat darslari eronlik rejissor va ssenariynavis Abbos Kiarostami, xitoylik rejissor Chjan Yuan (“Syujet qurilishi haqiqatlari” mavzusida) tomonidan Yoshlar ijod saroyida, yaponiyalik rejissor Tomio Kuriyamadan  (“Yapon kinosi – o‘tmish va kelajak” mavzusida) mahorat darsi va “Baliq ovining ashaddiy ishqibozlari esdaliklari” filmi namoyishi O‘zbekiston san’at va madaniyat institutida o‘tkaziladi.\nKech soat 19:00 da “International Tashkent” mehmonxonasida esa “Oltin gepard” xalqaro kinoforumining ochilish marosimi bo‘lib o‘tadi.\nKinoforumning to‘liq dasturi bilan tashkinofest.com manzili orqali tanishishingiz mumkin.", "category": "Madaniyat", "title": "Bugun “Oltin Gepard” uchinchi xalqaro kinoforumi start oldi", "date": "10/19/2013", "url": "https://daryo.uz/2013/10/19/bugun-oltin-gepard-uchinchi-xalqaro-kinoforumi-start-oldi/"}
{"content": "Yaponiyaning Sharp kompaniyasi smartfonlar uchun 4K — 4096×2160 pikselli displey ishlab chiqarishi mumkin. Bu haqda Phonearena.com ma’lumotiga asoslanib “Parol” nashri xabar berdi.\n\nSo‘nggi uch yil ichida smartfonlar HD (1280×720), FullHD (1920×1080) va QHD (2560×1440) displeylar ketma-ketligida ishlab chiqarildi. Eslatib o‘tamiz, juda ajoyib tasvirlar ko‘rsata oladigan Samsung Galaxy Note 4 smartfoni ham 2K — 2560×1440 pikselli displeyga ega.\nSharp kompaniyasi esa smartfonlar uchun mo‘ljallangan 4K displeylarini 2016-yildan sota boshlashi kutilmoqda. Bunday turdagi displeylar 5-6 dyuymli smartfonlar uchun mo‘ljallanadi.", "category": "Texnologiyalar", "title": "Sharp kompaniyasi smartfonlar uchun 4K — 4096×2160 pikselli displey ishlab chiqarishi mumkin", "date": "10/29/2014", "url": "https://daryo.uz/2014/10/29/sharp-kompaniyasi-smartfonlar-uchun-4k-4096x2160-pikselli-displey-ishlab-chiqarishi-mumkin/"}
{"content": "Bosh prokuratura jamoatchilik bilan aloqalar va huquqiy axborot bo‘limi boshlig‘i Hayot Shamsutdinov “Daryo”da chop etilgan “Qashqadaryoda bir uy ikki xaridorga pullandi. Prokuratura nega sukut saqlamoqda?” sarlavhali maqola yuzasidan bayonot berdi.\n\nBayonotda ta’kidlanishicha, maqolada fuqaro M.Rajabov va boshqalar tomonidan “Shovot maxsus bino qurilish” MChJ rahbari D.O‘taganovga yangi qurilayotgan uy-joy uchun to‘lovlar amalga oshirilgan bo‘lsa-da, u tomonidan uylar rasmiylashtirib berilmaganligi qayd etilgan.\n“Shovot maxsus bino qurilish” MChJ rahbari D.O‘taganov “Milliy bank” Qarshi shahar bo‘limidan “ko‘p qavatli uy-joy qurish uchun” 6 milliard 670 million so‘m kredit olib, shu mablag‘ hisobiga qurilgan uylarni ipoteka shartnomasiga asosan kredit ta’minoti uchun garovga qo‘ygan.\nShuningdek, D.O‘taganov bank bilan tuzilgan ipoteka shartnomalarining 12-bandiga asosan uy-joylarni tasarruf etilishiga notarius tomonidan taqiq qo‘yilganligi sababli, uylarni tasarruf etish huquqi bo‘lmasa-da, o‘z xizmat mavqeidan qasddan foydalanib, fuqarolarga ushbu uy-joylarni shaxsiy mablag‘iga qurayotganligi, uni yakunlash uchun pul zarurligi, quriladigan uylarni foydalanishga qabul qilinganidan so‘ng ularning nomiga rasmiylashtirib berishni aytib, ularning ishonchiga kirgan. Uy xarid qiluvchi fuqarolar bilan tuzilgan shartnomaga asosan jami 1 milliard 457 million 276 ming so‘m olib, uylarni rasmiylashtirmasdan, o‘zganing juda ko‘p miqdordagi mulkini firibgarlik, ya’ni aldash va ishonchni suiiste’mol qilish yo‘li bilan qo‘lga kiritgan.\nMazkur holat yuzasidan 2019-yil 26-sentabrda Qashqadaryo viloyati prokuraturasi tomonidan “Shovot maxsus bino qurilish” MChJ rahbari D.O‘taganovga nisbatan JKning 168-moddasi 4-qismi “a” bandi bilan jinoyat ishi qo‘zg‘atilib, dastlabki tergov harakatlarni olib borish uchun viloyat IIB TBga yuborilgan.\nTergov harakatlari olib borilmoqda.", "category": "Mahalliy", "title": "Bosh prokuratura “Qashqadaryoda bir uy ikki xaridorga pullandi” sarlavhali maqola yuzasidan bayonot berdi", "date": "10/14/2019", "url": "https://daryo.uz/2019/10/14/bosh-prokuratura-matbuot-kotibi-daryo-nashridagi-maqola-yuzasidan-bayonot-berdi/"}
{"content": "9-yanvar, chorshanba kuni futbol bo‘yicha Osiyo Kubogi 1-turining “F” guruhidagi ikkinchi o‘yin yakuniga yetdi. Uchrashuvda O‘zbekiston terma jamoasi Ummon termasiga qarshi maydonga tushib, 2:1 hisobida g‘alaba qozondi.\n\nO‘yinning 34-daqiqasida Odil Ahmedov jarima zarbasidan Ummon darvozasini ishg‘ol qildi.\n2-bo‘limning 74-daqiqasida Muhsin al-G‘assoni hisobni tenglashtirdi. Ikkinchi bo‘limda Marat Bikmayev o‘rniga maydonga tushgan Eldor Shomurodov 86-daqiqaga kelib,g‘alaba golini urdi va O‘zbekiston termasi 2:1 hisobida Ummon terma jamoasini mag‘lubiyatga uchratdi.\nEslatib o‘tamiz, musobaqaning “F” guruhidagi dastlabki bellashuvda Yaponiya terma jamoasi Turkmaniston termasi ustidan qiyin g‘alabaga erishgandi.\nOsiyo Kubogi—2019\n9-yanvar, chorshanba\n1-tur bahsi\n“F” guruhi\nGollar: 1:0 – 34 Ahmedov, 1:1 –73 Muhsin , 2:1 – 86 Shomurodov.\nO‘zbekiston: Ignatiy Nesterov, Yegor Krimets, Anzur Ismoilov, Oleg Zoteyev, Akmal Shorahmedov, Odil Ahmedov, Otabek Shukurov, Jaloliddin Masharipov (79, Aliboyev), Javohir Siddiqov, Marat Bikmayev (83, Shomurodov), Sardor Rashidov (59, Hamdamov).\nUmmon: Al-Rashidi, Al-Busaydi, Al-Muhayni, Al-Musalami, Al-Saadi, Al-Haldi, Al-Maxajiri, Al-Muhayni, Al-Hajri (67, Al-G‘assoni), Al-Yahmadi.\nOgohlantirishlar: Masharipov (29), Nesterov (58).\nChetlatish: Krimets (90+2)", "category": "Sport", "title": "O‘zbekiston Ummonni mag‘lub etib, Osiyo Kubogini g‘alaba bilan boshladi (video)", "date": "01/09/2019", "url": "https://daryo.uz/2019/01/09/ozbekiston-ummonni-maglub-etib-osiyo-kubogini-galaba-bilan-boshladi-video/"}
{"content": "29-iyun kuni atom elektr stansiyasi qurilishi uchun tanlangan Jizzax viloyatidagi Tuzkon ko‘li yaqinidagi hududda muhandislik-tadqiqot ishlarining ikkinchi bosqichini boshladi. Bu haqda “O‘zatom” agentligi axborot xizmati xabar berdi.\n\nShu munosabat bilan tashkil etilgan tadbirda, “O‘zatom” agentligi, “Rosatom” davlat korporatsiyasi, O‘zbekiston geoaxborot shaharsozlik davlat kadastri loyihalash ilmiy tekshirish instituti (O‘zGAShKLITI) mutaxassislari, “Atomstroyeksport” AJ vakillari, hamda Forish tumani mas’ullari va ommaviy axborot vositalari ishtirok etdi.\n\nO‘zbekistonda atom elektr stansiyasi qurilishi uchun tanlab olingan taxminiy maydonlarda muhandislik-tadqiqot ishlarining birinchi bosqichi yakunlangani haqida avvalroq xabar berilgan edi. Unda Navoiy va Buxoro viloyatlarining To‘dako‘l suv ombori yaqinidagi 4 ta, Jizzax viloyatidagi Tuzkon ko‘li atrofida joylashgan 3 ta maydonda ilmiy-tadqiqot ishlari olib borilgani va o‘rganishlar natijasida Jizzax viloyatining Tuzkon ko‘li yaqinidagi hudud atom elektr stansiyasi qurilishi uchun maqbul joy sifatida tanlangani e’lon qilindi.\nAynan mana shu atom elektr stansiyasi qurilishi uchun tanlangan hududda muhandislik tadqiqot ishlarining ikkinchi bosqichiga start berildi.\nMazkur hududda “Atomstroyeksport” AJ mutaxassislari tomonidan geofizik, seysmologik tadqiqot ishlari amalga oshiriladi. Mutaxassislar hududning geologik va geofizik tahlilini o‘rganib, ulardan olingan natijalar asosida O‘zbekistonda quriluvchi birinchi atom elektr stansiyasining texnik loyihasini ishlab chiqish ishlari davom ettiriladi.\n\nTa’kidlash lozimki, mazkur tadqiqot ishlari jarayoni O‘zbekiston Respublikasining tegishli vazirliklari va idoralari nazoratida bo‘lib, tadqiqot ishlarini tashkil etishda O‘zGAShKLITI ham jalb etiladi.\nMa’lumot o‘rnida, muhandislik-tadqiqot ishlari O‘zbekiston va Rossiya davlatlari o‘rtasida mamlakatimizda atom elektr stansiyasi qurish bo‘yicha hamkorlik to‘g‘risidagi kelishuv va mazkur hamkorlik doirasida tasdiqlangan “Yo‘l xaritasi” ijrosini ta’minlash yuzasidan, joriy yilning 17-may kuni “Rosatom” davlat korporatsiyasining muhandislik bo‘limiga qarashli “Atomstroyeksport” aksiyadorlik jamiyati bilan texnik loyihani ishlab chiqish uchun muhandislik-tadqiqot ishlarini olib borish bo‘yicha shartnoma imzolangan.", "category": "Mahalliy", "title": "AES qurilishi uchun Tuzkon ko‘li yaqinida tanlangan maydonda muhandislik-tadqiqot ishlarining ikkinchi bosqichiga start berildi", "date": "07/01/2019", "url": "https://daryo.uz/2019/07/01/aes-qurilishi-uchun-tuzkon-ko%ca%bbli-yaqinida-tanlangan-maydonda-muhandislik-tadqiqot-ishlarining-ikkinchi-bosqichiga-start-berildi/"}
{"content": "Isroil sobiq prezidenti Shimon Peresning dafn marosimi 30-sentabr, juma kuni bo‘lib o‘tadi. Bu haqda Isroil jamoatchilik radiosi ma’lum qildi, deb xabar bermoqda “Interfaks”.\n\nSobiq prezident Quddus shahridagi Gersl tog‘ida dafn etilishi kutilmoqda. Peres bilan vidolashuv marosimi 29-sentabr, payshanba kuniga belgilangan.\nEslatib o‘tamiz, miyasiga qon quyilishi tufayli shifoxonaga yotqizilgan Isroilning sobiq prezidenti Shimon Peres 28-sentabr, chorshanba kuni 93 yoshida vafot etdi.\nSiyosatchi vafotidan so‘ng ko‘zning muguz pardasi donoriga aylandi. Uni transplantatsiyaga ehtiyoj sezuvchi bemorlar qo‘lga kiritadi. Donorlik transplantatsiyasi Peresning xohishiga ko‘ra, oilasining roziligi bilan amalga oshirildi.", "category": "Dunyo", "title": "Isroil sobiq prezidenti Shimon Peres 30-sentabr kuni Quddusda dafn etiladi", "date": "09/28/2016", "url": "https://daryo.uz/2016/09/28/isroil-sobiq-prezidenti-shimon-peres-30-sentabr-kuni-quddusda-dafn-etiladi/"}
{"content": "Tailand poytaxti Bangkokda boks bo‘yicha o‘tkazilayotgan Osiyo chempionatining yarim finallarida to‘rt nafar o‘zbekistonlik bokschi ringga ko‘tarildi va ulardan uchtasi hali qiluvchi bahsga yo‘llanma oldi. Bu haqda O‘zbekiston Milliy olimpiya qo‘mitasi matbuot xizmati xabar bermoqda.\n\nVazni 52 kilogrammgacha bo‘lgan charm qo‘lqop ustalari ishtirokidagi musobaqalarda O‘zbekiston sharafini himoya qilayotgan Shahobiddin Zoirov xitoylik Jianguan Hu ustidan 3:0 hisobida zafar quchib, finalga chiqdi. Hal qiluvchi jangda Zoirov qozog‘istonlik Oljas Sattibayevga qarshi ringga ko‘tariladi.\nYana bir tajribali o‘zbek sportchisi Elshod Rasulov ham yarim final bahsida koreyalik Hyeongkyu Kim ustidan zafar quchib, ertaga, 5-sentabr kuni o‘tkaziladigan final jangida qozog‘istonlik Adilbek Niyazimbetov bilan kuch sinashadigan bo‘ldi.\nEng yengil (-49 kg) vaznda O‘zbekiston sharafini himoya qilayotgan Xasanboy Do‘smatov AIBA bayrog‘i ostida ishtirok etayotgan hindistonlik Devendro Sinh Laishram ustidan 2:1 hisobida g‘alaba qozondi va 5-sentabr kuniga belgilangan hal qiluvchi final jangida Rogen Ladon (Filippin)ga qarshi ringga ko‘tariladigan bo‘ldi.\nOg‘irlik vazni 60 kilogrammgacha bo‘lgan charm qo‘lqop ustalari o‘rtasidagi musobaqalarda yarim finalga qadar mag‘lubiyatsiz kelgan O‘zbekiston terma jamoasi a’zosi Elnur Abduraimov ushbu bosqichda mo‘g‘ulistonlik bokschi qarshiligini yenga olmadi. Shunga qaramay Elnur O‘zbekiston hisobiga Osiyo chempionatining bronza medalini keltirdi.\nEslatib o‘tamiz, bugun, 4-sentabr kuni, shuningdek, Murodjon Ahmadaliyev (-56 kg), Fazliddin G‘oibnazarov (-64 kg), Bektemir Meliqo‘ziyev (-75 kg) hamda Rustam To‘laganov (-91 kg) yarim final janglarida ringga ko‘tariladi.", "category": "Sport", "title": "O‘zbekistonlik uch nafar bokschi Osiyo chempionati finaliga chiqdi", "date": "09/04/2015", "url": "https://daryo.uz/2015/09/04/ozbekistonlik-uch-nafar-bokschi-osiyo-chempionati-finaliga-chiqdi/"}
{"content": "Olimpiada va Paraolimpiya o‘yinlari vaqtida yuzga yaqin konsert va shoular tashkil etiladi. Bu haqda “TASS” Braziliya turizm vaziri Antoniu Pedru Figeyra di Melluning so‘zlariga tayanib xabar berdi.\n\n“Biz mahalliy aholi va turistlarga olimpiya atmosferasini sovg‘a qilishni istaymiz. Butun dunyoda Rio-de-Janeyroni bayramlarni tashkil qilishni qoyillatadigan shahar sifatida bilishadi. Biz esa buni yana bir karra namoyon etmasdan turolmaymiz”, — dedi turizm vaziri.\nShou va konsertlar namoyish qilish uchun Rio-de-Janeyroning qayta ta’mirdan chiqarilgan port zonasi tanlab olindi. Bayram namoyishlari sal kam uch kilometr masofaga cho‘zilgan va olimpiya hiyoboni maqomini olgan maskanda tashkil etiladi. Unga tashrif buyurish barcha istovchilar uchun erkin va bepul bo‘ladi.\n234 nafar artist ishtirok etishi ko‘zda tutilgan ko‘ngilochar bayram tadbirlari tonggi 9:00 dan boshlanib, yarim tunga qadar davom etadi. Har kuni kechki o‘nda Muzey binosi oldidan mushakbozlikni tomosha qilish imkoniyati bo‘ladi. Kunduz kuni havo sharida 150 metr balandlikka ko‘tarilib, shaharni tomosha qilish yoki 40 metr balandlikdan “tarzanka”ga sakrash uchun sharoitlar yaratiladi.\nOlimpiya hiyoboniga musobaqalarni to‘g‘ridan-to‘g‘ri translyatsiya qiluvchi ulkan teleekranlar o‘rnatish rejalashtirilgan. XXXI yozgi Olimpiada o‘yinlari 5—21-avgust kunlari oralig‘ida tashkil etiladi.", "category": "Sport", "title": "Olimpiada vaqti Rio-de-Janeyro ko‘chalarida bepul shou-konsert va mushakbozliklar tashkil etiladi", "date": "07/21/2016", "url": "https://daryo.uz/2016/07/21/olimpiada-vaqti-rio-de-janeyro-kochalarida-bepul-shou-konsert-va-mushakbozliklar-tashkil-etiladi/"}
{"content": "Afg‘onistonda NATOning “Qat’iy qo‘llab-quvvatlash” (Resolute Support) tinchlikparvarlik missiyasiga 2-sentabr, yakshanba kuni amerikalik general Skott Miller yetakchilik qildi. U Jon Nikolsonning o‘rnini egalladi, deb yozadi “Korrespondent.net”.\n\nKobuldagi marosimda chiqish qila turib, Miller qat’iy qarorlar qabul qilishiga to‘g‘ri kelishini ma’lum qildi. U mamlakatda siyosiy yarashuv shart-sharoitlarini ta’minlash uchun harbiy bosim zarurligini ta’kidladi.\nMillerga NATOning Afg‘onistonda joylashgan 16 ming harbiy xizmatchisi bo‘ysunadi. Ular asosan hukumat qo‘shinlari askarlarini tayyorlash va o‘qitish bilan shug‘ullanadi.\nBunga qadar Pentagon Maxsus operatsiyalar birlashgan qo‘mondonligiga boshchilik qilgan Miller Afg‘onistonda g‘arb koalitsiya kuchlarining to‘qqizinchi amerikalik qo‘mondoni bo‘ldi.", "category": "Dunyo", "title": "Afg‘onistondagi NATO missiyasiga yangi qo‘mondon yetakchilik qildi", "date": "09/02/2018", "url": "https://daryo.uz/2018/09/02/afgonistondagi-nato-missiyasiga-yangi-qomondon-yetakchilik-qildi/"}
{"content": "Xonanda Alijon Isoqovga tegishli Toyota Land Cruiser Prado avtomobilining bordyurga urilib, ag‘darilib ketishi oqibatida tan jarohati olgan xonanda Ahror Usmonovning ahvoli og‘ir. Bu haqda taniqli so‘z ustasi Obid Asomov Instagram’dagi sahifasida xabar qoldirgan.\n\n“Inson ertaga nima bo‘lishini bilmaydi. Ajoyib ovoz sohibi, yaxshi ukam Ahror Usmonov avtohalokat sabab, bir haftadirki, juda og‘ir ahvolda yotibdi”, — deb yozadi Obid Asomov.\n“Muxlislarimizdan iltimos, shunday aziz kunlarda shu yigitning haqqiga duo qilinglar. Bolalarining, o‘zbek san’atining baxtiga sog‘ayib ketsin”, — deb, Obid Asomov Instagram’dagi o‘z o‘quvchilariga iltimos bilan murojaat qilgan.\nAvvalroq xonanda Alijon Isoqovning Toyota Land Cruiser Prado avtomobili Chorvoq yo‘lida avariyaga uchragani haqida xabar berilgan edi.\nAvtomobil ichida Alijon Isoqovdan tashqari Ahror Usmonov, uning turmush o‘rtog‘i va uch qizi hamda bir shogirdi, jami yetti kishi bo‘lgan, hodisa vaqtida avtomobilni Ahror Usmonovning turmush o‘rtog‘i boshqarayotgan bo‘lgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Xonanda Ahror Usmonov avtoto‘qnashuvdan so‘ng og‘ir ahvolda yotibdi", "date": "06/30/2016", "url": "https://daryo.uz/2016/06/30/xonanda-ahror-usmonov-avtotoqnashuvdan-song-ogir-ahvolda-yotibdi/"}
{"content": "9to5mac nashri Apple kompaniyasiga tegishli deb taxmin qilingan avtomobillar sirini fosh qildi, deya xabar bermoqda “3dnews.ru”.\n\nMa’lum bo‘lishicha, ushbu avtomobillar Apple Maps xarita servisi sifatini oshirish uchun axborot yig‘ish bilan shug‘ullanadi. Avtomobillar yordamida kompaniya bir yo‘la uchta masalani hal qiladi: xarita uchun yuqori sifatli ma’lumotlar yig‘adi, binolar old tomonini suratga oladi va 3D-tasvirlarga ega bo‘ladi.\nNashr ta’kidlashicha, ushbu loyiha va kompaniyaning haydovchisiz avtomobillar yaratish bo‘yicha taxminiy rejalari o‘rtasida aloqa kuzatilmayapti.", "category": "Texnologiyalar", "title": "Apple’ning sirli avtomobili Apple Maps uchun ma’lumot yig‘ayotgani ma’lum bo‘ldi", "date": "06/02/2015", "url": "https://daryo.uz/2015/06/02/applening-sirli-avtomobili-apple-maps-uchun-malumot-yigayotgani-malum-boldi/"}
{"content": "AQSh Fuqaro aviatsiyasi federal boshqarmasi uchuvchisiz samolyotlarning tijorat kompaniyalari tomonidan foydalanilishiga bo‘lgan cheklovni kamaytirdi va ilk marotaba Gollivudning 6 ta televideniye va kino kompaniyalariga aholi yashash hududlarida kichik uchish apparatlaridan foydalanishga ruxsat berdi. Bu haqda Reuters’ga tayanib Korrespondent.net xabar bermoqda.\n\n“Bugungi qaror uchuvchisiz samolyotlardan tijorat maqsadlarida foydalanish uchun muhim qadamdir. Shu bilan birga, biz barcha turdagi parvozlarning xavfsizligini ta’minlash bo‘yicha jahon standartlarini saqlab qolamiz”, − dedi AQSh transport vaziri Entoni Foks.\nABC News telekanalining xabariga ko‘ra, uchuvchisiz apparatlardan foydalanish uchun kompaniyalar bir necha shartlarga rioya qilishlari lozim. Masalan, parvoz apparati doimo ko‘rinarli hududda joylashishi kerak va suratga olishda qatnashmayotgan odamlarga 300 metrdan kam masofaga yaqinlashmasligi shart. Shartnomaga binoan, uchuvchisiz apparat tezlikni soatiga 90 kilometrdan oshirmasligi va 120 metrdan balandga ko‘tarilmasligi kerak.", "category": "Texnologiyalar", "title": "Gollivudda uchuvchisiz samolyotlar yordamida film suratga olishga ruxsat berildi", "date": "09/26/2014", "url": "https://daryo.uz/2014/09/26/gollivudda-uchuvchisiz-samolyotlar-yordamida-film-suratga-olishga-ruxsat-berildi/"}
{"content": "16-aprel, shanba kuni “Yalla” ansambli badiiy rahbari, O‘zbekiston xalq artisti Farrux Zokirov 70 yoshni qarshi oldi. My Day san’atkor hayoti va ijodiga oid ayrim faktlar hamda uning ijrosidagi mashhur taronalarni yodga oldi.\n\nFarrux Zokirov “Xalq artisti” unvoni bilan oltita respublika – O‘zbekiston, Qoraqalpog‘iston, Qozog‘iston, Qirg‘iziston, Tojikiston va Ingushetiyada taqdirlangan.\n\n45 yillik ijodi davrida 100 dan ortiq qo‘shiqlar yozilgan. Ular orasida “Choyxona”, “Uchquduq”, “Litso vozlyublennoy moyey”, “Majnuntol”, “Shahrisabz”, “Baka-bang”, “Torimning siri” kabi xit taronalar bor.\nhttps://youtu.be/YMlwza8qYCw\n“Yalla” ansambli 45 yildan buyon sahnada. Bu Markaziy Osiyodagi eng katta ijodiy muddat. Ansambl 45 yillik gastrol faoliyati davomida 5000 ga yaqin konsert dasturini taqdim etgan.\n\nhttps://youtu.be/zX4MHn0XMj0\n“Uchquduq” qo‘shig‘i 40 daqiqa ichida yozilgan. “Yalla” ansambli Yuriy Entin bilan gastrol safarida bo‘lgan va shoir shaharni kezib, she’rlar yozgan. Mashhur xit yo‘l-yo‘lakay yaralgan va kechqurungi konsertda ijro etilgan.\n\nO‘zbek to‘ylari, shubhasiz, Farrux Zokirovning “Kelibdi” qo‘shig‘isiz o‘tmaydi.\n\nhttps://youtu.be/RpyT9GJNYyQ\n“Yalla” ansamblining xit taronalari to‘plami — popurridan bahramand bo‘ling.\nhttps://youtu.be/ZRW-_PdrEfA", "category": "Madaniyat", "title": "Farrux Zokirov 70 yoshni qarshi oldi", "date": "04/16/2016", "url": "https://daryo.uz/2016/04/16/farrux-zokirov-70-yoshni-qarshi-oldi/"}
{"content": "“Barselona” futbol bo‘yicha Ispaniya chempionatining 16-turida “Malyorka” ustidan yirik g‘alabaga erishdi (5:2).\n\nKataloniyaliklar klubi darvozaboni Mark-Andre ter Shtegen mazkur o‘yinda samarali uzatma amalga oshirdi. Uning pasidan keyin Antuan Grizmann raqib darvozasini ishg‘ol qildi.\nBu ter Shtegen uchun ushbu mavsumdagi ikkinchi golli uzatma bo‘ldi. Germaniyalik darvozabon sentabr oyida “Xetafe”ga qarshi o‘yinda (2:0) Luis Suaresning goliga hammuallif bo‘lgandi.\nOpta ma’lumotlariga ko‘ra, ter Shtegen Yevropa kuchli beshlik ligalari futbolchilari orasida ushbu mavsumda ikkita samarali uzatma amalga oshirgan yagona darvozabon bo‘lib turibdi.", "category": "Sport", "title": "“Barselona” posboni bir ko‘rsatkich bo‘yicha Yevropada yetakchi bo‘lib turibdi", "date": "12/09/2019", "url": "https://daryo.uz/2019/12/09/barselona-posboni-bir-korsatkich-boyicha-yevropada-yetakchi-bolib-turibdi/"}
{"content": "Yaponiyaning Earth Chemical kompaniyasi suvaraklarga qarshi kurashga mo‘ljallangan yangi Gokiburi Hoi Hoi yelimini taqdim etdi, deb xabar beradi TJournal.\n\nYangi vositaning kuchini namoyish etish maqsadida kompaniya olim, atlet va sumochiga uning yopishqoq tuzog‘idan chiqib ketishga urinib ko‘rishni taklif qildi.\n", "category": "Texnologiyalar", "title": "Yaponiyada suvaraklarga qarshi yelim insonlarda sinab ko‘rildi (video)", "date": "05/29/2016", "url": "https://daryo.uz/2016/05/29/yaponiyada-suvaraklarga-qarshi-yelim-insonlarda-sinab-korildi-video/"}
{"content": "Rossiyaning “Lyube” musiqiy guruhi bas-gitarachisi Pavel Usanov 19-aprel, seshanba kuni miya jarohati oqibatida shifoxonada hayotdan ko‘z yumdi. Bu haqda “MK.ru” xabar berdi.\n\nUsanov Moskvada noma’lum shaxslar tomonidan kaltaklangan edi. Og‘ir ahvolda Sklifosovskiy nomidagi institut reanimatsiyasiga yotqizilgan sozandaning hayotini saqlab qolish imkoni bo‘lmadi.\nPavel Usanov 1975-yilda tug‘ilgan. U 1996-yilda “Lyube”ning o‘sha paytdagi bas-gitarachisi Aleksandr Nikolayevning fojiali o‘limidan so‘ng guruhga qo‘shilgan edi. Bundan tashqari, Usanov “Vstrechniy boy” rok guruhining asoschisi va badiiy rahbari hisoblanadi.", "category": "Madaniyat", "title": "“Lyube” guruhining bas-gitarachisi Pavel Usanov kaltaklanganidan so‘ng shifoxonada hayotdan ko‘z yumdi", "date": "04/19/2016", "url": "https://daryo.uz/2016/04/19/lyube-guruhining-bas-gitarachisi-pavel-usanov-kaltaklanganidan-song-shifoxonada-hayotdan-koz-yumdi/"}
{"content": "Toshkent shahrining Yunusobod tumanidagi “O‘zbekgidroenergo-1” AJ hududidan oqib o‘tuvchi yuqori Bo‘zsuv kanali bo‘yida ayol kishining jasadi topildi. Bu haqda IIBB axborot-multimedia markazi ma’lum qildi.\n\nAyolning yoshi taxminan 25-30 da, bo‘yi 167-169 santimetr bo‘lib, alohida belgilari yo‘q.\nTananing bo‘ynida qora teri tasmali uchburchak shakldagi kulrang temir taqinchoq, shuningdek, qizil bantikli, rezina matoli to‘g‘nog‘ich, qo‘lida binafsha rangli manikyur aniqlangan.\n\nUshbu belgilar tanish bo‘lganlardan “102” raqamiga qo‘ng‘iroq qilishlari yoki yaqin atrofdagi IIBga xabar berishlari so‘ralgan.", "category": "Mahalliy", "title": "Toshkentdagi Bo‘zsuv kanalidan ayol kishining jasadi topildi (foto)", "date": "05/15/2018", "url": "https://daryo.uz/2018/05/15/toshkentdagi-bozsuv-kanalidan-ayol-kishining-jasadi-topildi-foto/"}
{"content": "O‘zbekistonda dasturiy ta’minot ishlab chiqish bo‘yicha yoshlar o‘rtasida ikkinchi Best Soft Challenge — 2015 tanlovi o‘tkaziladi, deya xabar bermoqda “Mobinfo.uz”.\n\nTanlov uch bosqichda bo‘lib o‘tadi:\n1-bosqich: 14-maydan 20-avgustgacha — ishtirokchilar ro‘yxatga olinadi;\n2-bosqich: 20-avgustdan 3-sentabrgacha — dastlabki saralash o‘tkaziladi (finalchilar aniqlanadi);\n3-bosqich: 7—11-sentabr — yakuniy saralash o‘tkaziladi (g‘oliblar aniqlanadi).\nTanlov elektron tijorat sohasidagi eng yaxshi yechim, ta’lim sohasidagi eng yaxshi loyiha, kompyuter, brauzer va mobil o‘yinlar ishlab chiqish kabi yo‘nalishlarda o‘tkaziladi.", "category": "Texnologiyalar", "title": "O‘zbekistonda yoshlar o‘rtasida dasturiy ta’minot ishlab chiqish bo‘yicha tanlov boshlandi", "date": "05/15/2015", "url": "https://daryo.uz/2015/05/15/ozbekistonda-yoshlar-ortasida-dasturiy-taminot-ishlab-chiqish-boyicha-tanlov-boshlandi/"}
{"content": "Xitoyning Xiaomi kompaniyasi ishlab chiqargan Mi Band fitnes-trekerini O‘zbekistonda sotib olish mumkin bo‘ldi, deya xabar bermoqda “Mobinfo.uz”.\n\nU dunyodagi eng arzon fitnes brasletlardan biri bo‘lib, Xitoyning o‘zida 15 dollardan sotiladi. Qurilmani kompaniya saytida buyurtma qilish mumkin. Aliexpress saytida esa uni 25 dollarga xarid qilish mumkin.\nBraslet termoplastik materialdan ishlangan bo‘lib, sensorli ekranga ega emas. Unda uyqu monitoringi — kishini tez uyqu fazasida uyg‘otish funksiyasi, shuningdek kaloriya, jismoniy faollik va qadamlarni hisoblash funksiyalari mavjud.\nMi Band’ga ulanish uchun Android 4.3 va undan keyingi versiyalarda ishlovchi smartfon zarur, shuningdek smartfonda Bluetooth 4.0 bo‘lishi kerak. Apple telefonlarining iOS7.1 va undan keyingi versiyalarda ishlovchi iPhone 4S va undan keyingi modellari uchun dasturning beta-versiyasi mavjud.", "category": "Texnologiyalar", "title": "O‘zbekistonda ekransiz Xiaomi Mi Band fitnes-trekerini 25 dollardan buyurtma qilish mumkin", "date": "02/24/2015", "url": "https://daryo.uz/2015/02/24/ozbekistonda-ekransiz-xiaomi-mi-band-fitnes-trekerini-25-dollardan-buyurtma-qilish-mumkin/"}
{"content": "Termiz shahridagi San’at saroyda bo‘lib o‘tgan Open South International Business Forum II xalqaro biznes forumida 20 dan ortiq davlatdan sarmoyadorlar va kompaniyalar, xalqaro moliyaviy tashkilotlar, chet el davlatlarining diplomatik korpus va savdo uylari vakillari ishtirok etgan. Ma’lum qilinishicha, forum doirasida 13 ta davlat bilan 352 millon dollardan ortiq 70 ta investition shartnoma imzolangan. E’tiboringizga 21—22-sentabrda o‘tkazilgan forumdan tayyorlangan fotoreportajni taqdim etamiz.\n\n\n\n\n\n\n\n\n\n", "category": "Mahalliy", "title": "Termiz shahrida o‘tkazilgan “Ochiq janub” biznes forumidan fotoreportaj", "date": "09/22/2019", "url": "https://daryo.uz/2019/09/22/termiz-shahrida-otkazilgan-ochiq-janub-biznes-forumidan-fotoreportaj/"}
{"content": "Rossiya Birinchi kanalining “Toch-v-toch” loyihasida g‘oliblikni qo‘lga kiritgan o‘zbekistonlik Aziza “Vecherniy Urgant” ko‘rsatuvida mehmon bo‘ldi.\n\nKo‘rsatuvga toshkentcha palov tayyorlab kelgan Aziza olti yoshidayoq taqlid san’ati bilan shug‘ullanganini, jumladan Yuriy Nikulinga o‘xshatganini qayd etdi. Xonanda obrazini yaratgan erkaklar — Shainskiy, Armstrong, Leps va Nikulindan eng qiyini qaysi bo‘lgani haqidagi savolga Grigoriy Leps deb javob bergan. Buning uchun ko‘zoynakni Lepsning o‘zidan so‘rab olganini ham aytib o‘tgan.\nShuningdek, u Moskva yaqinida qurayotgan dala hovlisida rossiyalik taniqli xonanda Lolita bilan qo‘shni bo‘lishini hamda Toshkentda havo Moskvadagidan issiqroq ekanligini ta’kidlagan. Suhbat so‘ngida Aziza bir necha taniqli obrazlarga kirib ko‘rsatgan.", "category": "Madaniyat", "title": "“Toch-v-toch” g‘olibasi Aziza “Vecherniy Urgant” mehmoni bo‘ldi", "date": "06/03/2015", "url": "https://daryo.uz/2015/06/03/toch-v-toch-golibasi-aziza-vecherniy-urgant-mehmoni-boldi/"}
{"content": "Pokiston janubi-g‘arbidagi avtomobil yo‘lida 7-noyabrda ro‘y bergan dahshatli halokatda 13 nafar odam qurbon bo‘ldi. Bu haqda “Regnum” xabar berdi.\n\nAvtohalokat Sind viloyatidagi Xala shahrida sodir bo‘ldi. Dastlabki ma’lumotlarga ko‘ra mikroavtobus haydovchisi motorikshani quvib o‘tmoqchi bo‘lgan, ammo yuqori tezlikda harakatlangani sababli boshqaruvni yo‘qotib rikshani ag‘darib yuborgan.\nHalokatda 13 nafar odam halok bo‘lgan, ularning hammasi motoriksha yo‘lovchilari.\nMikroavtobus haydovchisi politsiya xodimlari tomonidan hibsga olingan. YTHning boshqa tafsilotlari o‘rganilmoqda.\n\nMavzuga doir: Pokistonda poyezdning yonib ketishi oqibatida halok bo‘lganlar soni 62 nafarga yetdi (video)\nAvval Saudiya Arabistonida ziyoratchilar avtobusining yonib ketgani, Nepalda yo‘lovchilar avtobusining daryoga qulagani xabar qilingan.", "category": "Dunyo", "title": "Pokistonda mikroavtobus va motoriksha to‘qnashdi. Oqibatda 13 nafar odam halok bo‘ldi", "date": "11/08/2019", "url": "https://daryo.uz/2019/11/08/pokistonda-mikroavtobus-va-motoriksha-toqnashdi-oqibatda-13-nafar-odam-halok-boldi/"}
{"content": "Yaqindagina o‘zbekistonlik grossmeyster Gulruhbegim Tohirjonova Miss Chess CIS so‘rovnomasiga qo‘yilib, yakunda MDHning eng go‘zal shahmatchisi deb topilgandi. Endilikda shu so‘rovnomani o‘tkazgan nashr ikkinchi ishga qo‘l urdi hamda Yevrosiyoning 2017-yildagi eng go‘zal shahmatchisini aniqlashga kirishdi.\nDa’vogarlar orasida o‘zbekistonlik Sarvinoz Qurbonboyeva ham bor. Xabar saytga joylanayotgan vaqtda u 93 ta ovoz bilan bilan reytingda beshinchi bo‘lib turgandi. Peshqadamlik esa tojikistonlik Mutriba Xotamiyning qo‘lida. Qo‘shni respublika shahmatchisi hozirga qadar 341 ta ovoz to‘plab ulgurgan.\nShahmatchilar qanday mezonlarga ko‘ra saralab olinayotganiga oydinlik kiritilmagan. MDHning eng go‘zal shahmatchisi bo‘lish uchun kurashda Gulruhbegimdan keyingi ikki o‘rinni egallagan qirg‘izistonlik qizlar bu safar ham so‘rovnomaga kiritilgan.\nMiss Chess Eurasia—2017 so‘rovnomasi yakuniga 9 kun vaqt bor. Quyida saralab olingan 9 nafar shahmatchi bilan tanishish mumkin. So‘rovnomada ishtirok etish uchun shu havolani bosish kerak.\n\n\n\n\n\n\n\n\n", "category": "Sport", "title": "Gulruhbegim MDHning eng go‘zal shaxmatchisi. Sarvinoz Yevrosiyo—2017 go‘zali bo‘lish uchun kurashadi", "date": "01/24/2017", "url": "https://daryo.uz/2017/01/24/gulruhbegim-mdhning-eng-gozal-shaxmatchisi-sarvinoz-yevrosiyo-2017-gozali-bolish-uchun-kurashadi/"}
{"content": "Shavkat Mirziyoyev 2018-yil mart oyida Navoiy viloyatiga qilgan tashrifi chog‘ida Xatirchi tumani tokzorlarida yetishtirib kelinayotgan uzum navlarini genetik tahlil qilish bo‘yicha ko‘rsatma bergandi. Bu haqda “Daryo”ga Genomika va bioinformatika markazi matbuot xizmati ma’lum qildi.\n\nGenomika va bioinformatika markazi direktor o‘rinbosari, biologiya fanlari doktori Zabardast Bo‘riyev hamda asli navoiylik bo‘lgan xodim Ilyosbek Normamatov 2018-yilning 18—19-mart kunlari Navoiy tumanining Oltinsoy, Uchqora va Akmal Ikromov qishloq fuqarolar yig‘inlarida bo‘lib, dehqon va fermerlar bilan suhbatlashib, ularni qiynayotgan muammolarni o‘rganishga harakat qildi. Mahalliy uzum navlari yetishtirilayotgan xonadonlar va fermer xo‘jaliklari ko‘zdan kechirildi.\nNatijada ushbu hududlarda Amir Temur davridan buyon yetishtirib kelinayotgan “Oq dum” va “Qizil dum” uzum navlaridan barg namunalari yig‘ilib, markazga olib kelindi. Molekulyar tadqiqotlarni amalga oshirish uchun ushbu namunalardan genom DNK ajratilib, mikrosetellit markerlar yordamida genotipik jihatdan o‘rganishga kirishilgan bo‘lsa, boshqa bo‘lim xodimlari tomonidan namunalardan in vitro sharoitida ko‘paytirish uchun o‘suv qismlari ajratib olindi.\nNazorat namunalari sifatida “Tagapskiy” kishmishbop uzum navi hamda genetik jihatdan yaxshi o‘rganilgan, Italiya seleksiyasiga mansub “Morrastel” vinobop navlari olindi. Tahlil natijalariga ko‘ra uzumning ushbu ikki mahalliy turlari o‘zaro bir-biridan farq qilib, har ikki nav ichida ham xilma-xillik mavjudligi aniqlandi.\n\nXususan, “Oq dum” navida genetik xilma-xillik ko‘pligi (25 foizgacha) va noyob genotiplar mavjudligi aniqlandi. Bu esa “Oq dum”ning nav tozaligi 75 foiz ekanligini anglatadi. “Qizil dum” navida genotipik xilma-xillik darajasi 20 foizgacha ekanligi va nav tozaligi 80 foizga tengligi aniqlandi.\nMaxsus ozuqa muhitida yetishtirilayotgan tok o‘simliklari virus va boshqa infeksiyalardan tozalanib, sog‘lomlashtirildi. Sog‘lom o‘simliklar maxsus ozuqada ko‘paytirildi va 2019-yilning aprel oyida Xatirchi tumaniga 1000 tup ko‘chat olib kelindi va ekildi.\nUshbu ko‘chatlar O‘zbekiston sharoitida zamonaviy in vitro usulida olingan ilk o‘simliklar hisoblanadi.", "category": "Mahalliy", "title": "Xatirchida Amir Temur davridan beri yetishtirib kelinayotgan 1000 tup ko‘chat ekildi", "date": "05/05/2019", "url": "https://daryo.uz/2019/05/05/xatirchida-amir-temur-davridan-beri-yetishtirib-kelinayotgan-1000-tup-kochat-ekildi/"}
{"content": "O‘zbekiston milliy terma jamoasi JCh—2018 saralash bosqichi doirasida Yamanga qarshi o‘yinni Toshkentdagi “Paxtakor” stadionida o‘tkazadigan bo‘ldi, deb xabar qiladi “Stadion.uz”.\n\nMazkur ma’lumotni OFK rasmiy sayti tasdiqladi. Manbaga ko‘ra, o‘yin 3-sentabr kuni soat 19:00 da boshlanadi.\nEslatib o‘tamiz, O‘zbekiston terma jamoasi saralashning dastlabki o‘yinida KXDRga yutqazib qo‘ydi. Guruhni esa 6 ochkodan to‘plagan KXDR va Filippin terma jamoalari boshqarmoqda. Yaman esa ikki o‘yindan keyin ochkoga ega emas.", "category": "Sport", "title": "O‘zbekiston — Yaman o‘yini “Paxtakor” stadionida o‘tkaziladi", "date": "07/27/2015", "url": "https://daryo.uz/2015/07/27/ozbekiston-yaman-oyini-paxtakor-stadionida-otkaziladi/"}
{"content": "Internet, xususan, ijtimoiy tarmoqlar olamida yashayotgan O‘zbekiston san’atkorlari hayotining aksariyat qismida online bo‘lib qolayotganiga izoh berdi. Bu haqda “Sug‘diyona” gazetasi xabar beradi.\n\nO‘zbek estradasining shaddod xonandalaridan bo‘lgan Munisa Rizayeva dunyoda yuz berayotgan voqea-hodisalarni internet orqali kuzatib borishini ma’lum qildi. “U mening do‘stim, desam ham bo‘ladi. Chunki doim men bilan birga”, — dedi xonanda.\nMunisa xorijlik do‘stlari bilan ijtimoiy tarmoqlar orqali muloqot qilish, uni ta’sirlantirgan lavhalar bilan birgalikda o‘z faoliyati aks etgan rasmlarni ham Instagram’ga joylashtirish va unga nisbatan bildiriluvchi mulohazalarni o‘qishga odatlanganini qayd etdi. “Tanqidiy gaplarga ahamiyat bermaslikka o‘rganganman. Ijobiy fikrlar esa meni yanada ruhlantiradi”, — dedi Munisa Rizayeva.\n“Ba’zan ayrim internet do‘konlar mendan ruxsat so‘ramay, sahifamga reklamalarini joylashtiradi. Bu menga yoqmaydi!” — deb norozilik bildirdi xonanda.", "category": "Madaniyat", "title": "Munisa Rizayeva: “Internet — mening do‘stim”", "date": "01/29/2015", "url": "https://daryo.uz/2015/01/29/munisa-rizayeva-internet-mening-dostim/"}
{"content": "Rashid Malikovning “Tog‘a” tragikomediyasi Irkutsk shahrida bo‘lib o‘tgan “Oila davrasida” nomli xalqaro teatr va kino festivalining to‘liq metrajli kino yo‘nalishi Gran-Prisini yutib oldi. Bu haqda “RIA Novosti” xabar bermoqda.\n\n“Hissiyotlarimni so‘z bilan yetkazib bera olmayman. Men hayotimda juda kam bunday hayajonlanganman. Nihoyat, mening Irkutskka borish orzum ushaldi”, — deydi rejissor Rashid Malikov.\nHakamlar hay’ati “Tog‘a” filmida bosh rolni ijro etgan Bobur Yo‘ldoshevni “Eng yaxshi aktyor” deb tan oldi.\n“Tog‘a”dan tashqari, rossiyalik rejissor Alla Surikovaning bolalar uchun mo‘ljallangan “Polniy vpered” (“Faqat oldingga”) va yana bir rossiyalik rejissor Gennadiy Shaposhnikovning Valentin Rasputin qissasi asosida ishlangan “Posledniy srok” (“So‘nggi muddat”) nomli spektakli “Oila davrasida” xalqaro teatr va kino festivalining bolalar filmlari va teatr postanovkalari yo‘nalishlarida Gran-Pri sovrindorlariga aylandi.\nEslatib o‘tamiz, “Oila davrasida” nomli xalqaro teatr va kino festivali Rossiyaning Baykal ko‘li bo‘yidagi Irkutsk shahrida 2-avgust, shanba kuni ochilgan edi.", "category": "Madaniyat", "title": "Rashid Malikovning “Tog‘a” filmi Baykal bo‘yidagi kinofestival Gran-Prisi sovrindori bo‘ldi", "date": "08/08/2014", "url": "https://daryo.uz/2014/08/08/rashid-malikovning-toga-filmi-baykal-boyidagi-kinofestival-gran-prisi-sovrindori-boldi/"}
{"content": "BMT bosh kotibi Pan Gi Mun 13-may, chorshanba kuni Pokistonning Karachi shahridagi teraktni qoraladi va mamlakat hukumatini javobgarlarni odillik bilan sud qilish uchun “barcha zarur choralarni ko‘rish”ga chaqirdi. Bu haqda “TASS” xabar bermoqda.\n\nBosh kotibning rasmiy vakili Stefan Dyujarrik so‘zlariga ko‘ra, Pan Gi Mun shuningdek, Pokiston hukumatini “mamlakatdagi diniy ozchilik guruhlarni samarali himoya qilishga qaratilgan tezkor tadbirlarni qabul qilish”ga da’vat etadi.\n“Pokiston, xalqaro hamjamiyatning mas’ul a’zosi sifatida, barcha fuqarolari, jumladan ozchiliklar vakillari himoyasi bo‘yicha o‘z majburiyatlarini bajarishi kerak”, — dedi Dyujarrik.\nEslatib o‘tamiz, Pokistonning Karachi shahrida avtobus o‘qqa tutilishi natijasida, so‘nggi ma’lumotlarga ko‘ra, 45 kishi halok bo‘ldi.\nHujum Safura Got tumanida sodir bo‘ldi. Noma’lum jangarilar ismoiliylarning “Al Azhar Trast” xayriya tashkiloti avtobusiga qarata o‘t ochdi.\nKeyinroq ushbu terakt uchun javobgarlikni ikkita terrorchilik guruhi — IShID va “Jandalla” o‘z bo‘yniga oldi.", "category": "Dunyo", "title": "BMT bosh kotibi Pokistondagi teraktni qoralab, tashkilotchilarni odil sudga jalb etishga chaqirdi", "date": "05/14/2015", "url": "https://daryo.uz/2015/05/14/bmt-bosh-kotibi-pokistondagi-teraktni-qoralab-tashkilotchilarni-odil-sudga-jalb-etishga-chaqirdi/"}
{"content": "Urganch shahrining markaziy ko‘chalari, sayilgohlari va dahalarida Xorazm viloyati IIB patrul-post xizmatining muntazam maskanlari o‘rnatilmoqda. Bu haqda Xorazm viloyati Ichki ishlar boshqarmasi matbuot xizmati xabar bermoqda.\n\nYaqin atroflarga o‘rnatilgan kuzatuv kameralari orqali hududni bevosita maskanning o‘zida kuzatib, tahlil etib borish, biron-bir xavf-xatar yoki huquqbuzarlik aniqlangan taqdirda hodisa joyiga zudlik bilan naryadlarning yetib borishini ta’minlash mazkur maskanlarni o‘rnatishda asosiy maqsad qilib belgilangan.\nMaskanning tashqi devorlarida hududiy ichki ishlar organlari navbatchilik qismining telefon raqamlari qayd etilganligi, jinoyat va hodisalar to‘g‘risida fuqarolarning ichki ishlar organlariga telefon orqali ham murojaat qilishlari uchun imkoniyat tug‘diradi.\nUshbu maskanlarda kecha-kunduz tashkil etiladigan naryadlar tomonidan xizmat olib borishi uchun qulay shart-sharoitlar yaratishga ham e’tibor qaratilgan.\nYaqin kunlarda Urganch shahrida patrul-post xizmatining bu kabi maskanlaridan o‘ntasini o‘rnatish ishlarini yakunlash rejalashtirilgan.", "category": "Mahalliy", "title": "Urganch shahrida patrul-post xizmati maskanlari tashkil etilmoqda", "date": "01/24/2019", "url": "https://daryo.uz/2019/01/24/urganch-shahrida-patrul-post-xizmati-maskanlari-tashkil-etilmoqda/"}
{"content": "Britni Spirsning sobiq yigiti Jon Sandal Afg‘onistonda toliblar tomonidan o‘ldirildi, deya xabar bermoqda “Gazeta.ru” Amerika OAVlariga tayanib.\n\n44 yoshli erkak Afg‘onistonda vertolyotga uchuvchilik qilgan. U Qobul ustidan uchib o‘tish vaqtida otib tushirilgan. Sandal Afg‘onistonda amaldorlarni tashish bo‘yicha xususiy pudratchi bo‘lib ishlagan.\nXonandaga yaqin manba so‘zlariga ko‘ra, Spirs bu xabardan gangib qolgan.\n“U tushkunlikka tushib qoldi. Britni uni ajoyib inson deb hisoblardi”, — dedi manba.\nUlar 2007-yilda, Los-Anjelesdagi anonim alkogoliklar kursida tanishgan va biroz vaqt uchrashib yurgan edi.\nBritni Spirs spirtli ichimliklarga moyillikni yengishda unga aynan Sandal yordam berganini ommaga e’lon qilgan edi.", "category": "Madaniyat", "title": "Britni Spirsning sobiq yigiti Afg‘onistonda toliblar tomonidan o‘ldirildi", "date": "01/19/2015", "url": "https://daryo.uz/2015/01/19/britni-spirsning-sobiq-yigiti-afgonistonda-toliblar-tomonidan-oldirildi/"}
{"content": "AQSh Markaziy razvedka boshqarmasi (MRB) tomonidan oshkor qilingan hujjatda yozilishicha, 2001-yil 11-sentabrdagi teraktlar va Iroq bir-biriga umuman bog‘liq bo‘lmagan, deb xabar bermoqda “Noviy vek”.\n\nBu MRB direktoriJon Brennaning 2003-yilda senator Karl Levinning so‘roviga binoan yozilgan maktubi bo‘lib, xat teraktlar tashkilotchisi Muhammad Attaning Pragada Iroq razvedkasi vakillari bilan uchrashuvi masalasiga bog‘liq bo‘lgan. MRB Atta iroqliklar bilan haqiqatdan uchrashganiga jiddiy shubha bildirgan, bu muassasaga ma’lum bo‘lgan faktlar terrorchilar Pragaga umuman bormagani haqida bevosita daloloat bergan.\nShunga qaramay, AQSh vitse-prezidenti Dik Cheyni ushbu uchrashuvni Iroqqa bostirib kirish uchun asosiy bahonalardan biri sifatida ishlatgan. Shuningdek, Cheyni jamoatchilikka uqtirgan Iroqda ommaviy qirg‘in quroli borligi haqidagi gaplar ham tasdiqlanmagan edi.", "category": "Dunyo", "title": "Iroqning 11-sentabr voqealariga aloqasi bo‘lmaganini tasdiqlovchi AQSh razvedkasi hujjati oshkor qilindi", "date": "12/12/2014", "url": "https://daryo.uz/2014/12/12/iroqning-11-sentabr-voqealariga-aloqasi-bolmaganini-tasdiqlovchi-aqsh-razvedkasi-hujjati-oshkor-qilindi/"}
{"content": "Android platformasida tayyorlangan, o‘yin o‘ynash uchun mo‘ljallangan planshet – Wikipad’ning narxi e’lon qilindi – 2013-yilning bahorida sotuvga chiqadigan qurilmani 249 dollarga sotib olish mumkin.\n\nWikipad o‘yin tugmachalari bor bo‘lgan maxsus o‘rnatib-yechib olsa bo‘ladigan kontroller bilan qo‘shib sotiladi. Agar foydalanuvchi planshetdan o‘yin o‘ynash emas, internetga kirish, kitob o‘qish, kino ko‘rish kabi maqsadlarda foydalanmoqchi bo‘lsa, kontrollerni yechib qo‘yadi.\nIchki xotirasi 16 gigabayt, operativ xotirasi 1 gigabayt, to‘rt yadroli Tegra 3 protsessoriga ega Wikipad nima uchun iPad’ning yarim puliga baholanyapti? Sabab, ajrata olishi 1280x800 pikselga teng ekrani 10,1 dyuym emas, balki 7 dyuymdir.\nQiziq o‘yinchoq, shunday emasmi? Faqat “Malika”da qachon paydo bo‘lishi nom’alum...", "category": "Texnologiyalar", "title": "iPad’ning yarim puliga – o‘yin kontrollerli Wikipad!", "date": "02/09/2013", "url": "https://daryo.uz/2013/02/09/ipadning-yarim-puliga-oyin-kontrollerli-wikipad/"}
{"content": "O‘zbekistonda yuqori lavozimdagi mansabdor shaxslar endilikda xorijga faqat mamlakat Prezidenti, Vazirlar Mahkamasi va Prezident devoni tegishli xizmatlarining maxsus ruxsati bilan chiqa oladi. Bu haqda “Gazeta.uz” xabar berdi.\n\nO‘zbekiston Prezidentining 5-martda qabul qilingan “Mansabdor shaxslarning xorijiy mamlakatlarga chiqish tartibini takomillashtirish bo‘yicha chora-tadbirlar to‘g‘risi”dagi qarori amaldorlarning xizmat safari samaradorligini oshirish, O‘zbekiston Respublikasi milliy xavfsizligini ta’minlash va davlat sirlarini saqlash maqsadida qabul qilingan.\nXorijiy mamlakatlarga xizmat safariga chiqishi uchun maxsus kelishuv talab qilinganlar qatoriga Bosh Vazir, Oliy Majlis Senati va Qonunchilik palatasining rahbarlari va o‘rinbosarlari, Konstitutsiyaviy sud, Oliy sud, Oliy xo‘jalik sudi sudyalari kabi davlat hokimiyatining barcha yuqori mansabdor shaxslari kirgan. To‘liq ro‘yxat hujjatda keltirilgan.", "category": "Mahalliy", "title": "Mansabdor shaxslar chet elga maxsus ruxsat bilan chiqadi", "date": "03/10/2014", "url": "https://daryo.uz/2014/03/10/mansabdor-shaxslar-chet-elga-maxsus-ruxsat-bilan-chiqadi/"}
{"content": "Xitoyning Szyansu provinsiyasidagi Yanchen shahri va boshqa tumanlarda dovul qurbonlari soni 98 kishiga yetdi, deb yozadi “TASS” “Sinxua” agentligiga tayanib. Yana qariyb 800 kishi jarohatlandi.\n\nDovul Szyansu provinsiyasining bir nechta tumanlariga kuchli jala va do‘llar bilan birga 23-iyun, payshanba kuni yopirildi. Guvohlar so‘zlariga ko‘ra, shamol avtomobillarni ag‘darib yuborgan, daraxtlarni sindirgan va uy tomlarini uchirib ketgan.\nHukumat jabrlangan tumanlarga gumanitar yordam, jumladan, mingga yaqin chodir va 2 mingta karavot jo‘natdi.\nMeteorologlar ma’lumotlariga ko‘ra, shamol shiddati ba’zi tumanlarda soniyasiga 35 metrga yetgan. Yanchen shahridagi ushbu dovul 1966-yildan buyon eng kuchlisi bo‘ldi.", "category": "Dunyo", "title": "Sharqiy Xitoyda dovul qurbonlari soni 98 kishiga yetdi", "date": "06/24/2016", "url": "https://daryo.uz/2016/06/24/sharqiy-xitoyda-dovul-qurbonlari-soni-98-kishiga-yetdi/"}
{"content": "Xabaringiz bor, ertaga Yevropa Chempionlar Ligasi 1/8 final javob uchrashuvi doirasida “Manchester Yunayted” klubi o‘z uyida Madridning “Real” klubini qabul qiladi.\n\nKecha “Real” klubi a'zolari Manchester shahriga yetib kelishdi va klub birga Manchesterga Ronaldu ham tashrif buyurdi. Bugun tushdan so‘ng “qaymoqranglilar” Etihad Stadium'da ham mashg‘ulot o‘tkazishga ulgurishdi.\n\nKutilganidek Ronalduni Manchester aeroportining o‘zidayoq “qizil iblislar”ning bir qancha muxlislari kutib oldi. Aytish mumkinki, ushbu tashrif Ronalduning 2009 yilda “Real'ga ko‘chib o‘tganidan so‘ng ilk tashrifi hisoblanadi.\n\nKo‘rib turganingizdek, “Manchester Yunayted”  muxlislari uni hali ham “qizil iblis” deb qabul qilishadi shekilli Ronalduning “MYu” tarkibidagi 7 raqamli futbokasini esdalik uchun saqlab yurisharkan.", "category": "Sport", "title": "Ronaldu Manchesterda?!", "date": "03/04/2013", "url": "https://daryo.uz/2013/03/04/ronaldu-manchesterda/"}
{"content": "AQShdagi Grammy ovoz yozish akademiyasi mukofotining nomzodlari CBS telekanalining marosimida e’lon qilindi. Bu haqda “Gazeta.ru” xabar qilmoqda.\n\nKendrik Lamar mukofotning favoritiga aylandi va u mukofotning 11 ta yo‘nalishi bo‘yicha nomzod bo‘lmoqda.\nMukofotning “Yil albomi” yo‘nalishi bo‘yicha Alabama Shakes guruhining “Sound &Color” albomi, Kendrik Lamarning “To Pimp a Butterfly”, Kris Stepltonning “Traveller”, Teylor Sviftning “1989”, The Weeknd’ning “Beauty Behind the Madness” albomlari nomzodligi kiritilgan.\n\n“Yil yozuvi” mukofot turiga esa D’Angelo and The Vanguard ijodiga mansub “Really Love” yozuvi, Mark Ronsonning “Uptown Funk”, Ed Shiranning “Thinking Out Loud”, Teylor Sviftning “Blank Space” va The Weeknd’ning “Can’t Feel My Face” yozuvlari talabgor bo‘lmoqda.\n\n“Grammy” mukofotining 58-taqdimot marosimi 2016-yil 15-fevral kuni Los-Anjeles shahridagi Staples Center’da bo‘lib o‘tadi.", "category": "Madaniyat", "title": "“Grammy-2016” mukofotiga nomzod bo‘lganlar e’lon qilindi", "date": "12/08/2015", "url": "https://daryo.uz/2015/12/08/gremmy-2016-mukofotiga-nomzod-bolganlar-elon-qilindi/"}
{"content": "“Mo‘jizalar maydoni” kapital-shousi bugun, 25-oktabr kuni 25 yilligini nishonlamoqda, deb xabar beradi “RIA Novosti”.\n\n“VID” telekompaniyasining birinchi ko‘rsatuvlaridan biri bo‘lgan “Mo‘jizalar maydoni” intellektual shousi 1990-yilning 25-oktabr kuni efirga chiqqan edi. Unga dastlab Vladislav Listyev boshlovchilik qilgan, 1991-yilning 1-noyabridan boshlab Leonid Yakubovich boshlovchilik qilib kelmoqda.\n“Bugun bu ko‘rsatuv odat tusiga kirdi. Shunday odatiy narsalar borki, ular doim mavjud va ‘Mo‘jizalar maydoni’ ham ana shunday odatiy holga aylangan. Bu ko‘rsatuv uzoq vaqt efirga uzatilmasa, qandaydir bo‘shliqni his qilasan”, — deydi ko‘rsatuv asoschilaridan biri, “ORT” telekanali bosh direktori Anatoliy Lisenko.\nUning fikriga ko‘ra, ko‘rsatuv o‘zining doimiy boshlovchisi Leonid Yakubovichsiz umuman boshqacha ko‘rinishga ega bo‘lardi.", "category": "Madaniyat", "title": "“Mo‘jizalar maydoni” ko‘rsatuvi efirga chiqqaniga 25 yil to‘ldi", "date": "10/25/2015", "url": "https://daryo.uz/2015/10/25/mojizalar-maydoni-korsatuvi-efirga-chiqqaniga-25-yil-toldi/"}
{"content": "Smartfonlar uchun g‘iloflar ishlab chiqaruvchi Spigen kompaniyasi Samsung’ning Galaxy Note 5 va S6 Edge+ flagman smartfonlarining dastlabki suratlarini namoyish etdi. Bu haqda “Korrespondent.net” xabar bermoqda.\n\nSpigen yangi smartfonlarning texnik ko‘rsatkichlari haqida axborot bera olmaydi. AnTuTu mutaxassislari baholashlariga ko‘ra, har ikkala smartfon ham 5,6 dyuym va 2560x1440 pikselli ekran bilan ta’minlanadi.\n\nSamsung’ning bu flagmanlari 8 yadroli, chastotasi 2,1 gigagerts bo‘lgan Exynos 7420 protsessori asosida ishlaydi. Tezkor xotira hajmi 4 gigabayt, ichki xotira esa 16 gigabaytni tashkil etadi. Asosiy va old kameralar esa mos ravishda 16 va 5 megapikselga teng.", "category": "Texnologiyalar", "title": "Internetda Samsung’ning yangi flagman smartfonlari surati paydo bo‘ldi", "date": "08/06/2015", "url": "https://daryo.uz/2015/08/06/internetda-samsungning-yangi-flagman-smartfonlari-surati-paydo-boldi/"}
{"content": "Bundan roppa-rosa 42 yil muqaddam SSSRning afsonaviy Tu-144 samolyoti ilk yo‘lovchi qatnovini amalga oshirgan edi. Shu munosabat bilan “Daryo” mazkur samolyot haqida katta material tayyorladi.\n1977-yil yozida Brejnev Fransiyaga davlat tashrifini amalga oshirganida farang siyosatchilari unga Rio-de-Janeyro va Bahraynga qatnovlarni amalga oshirayotgan tovushdan tez uchuvchi Konkord samolyotini ko‘z-ko‘z qildi. Bu narsa Brejnevni lol qoldirgan deyish qiyin. Chunki Konkord’ning raqobatchisi va, ta’bir joiz bo‘lsa, “egizagi” bo‘lgan samolyot allaqachon “Aeroflot” tasarrufida bor edi. Aviakonstruktor Tupolev loyihasiga ko‘ra Voronejdagi aviatsiya zavodida yig‘ilgan Tu-144 samolyoti faranglarning Konkord’idan avvalroq tovush tezligini zabt etgan ilk yo‘lovchi samolyoti sifatida tarixdan joy olib ulgurgandi.\nBiroq Sovet Ittifoqi Tu-144 ni muntazam reysga qo‘yishga shoshilmadi va u avvaliga faqat yuk tashish asnosida sinovdan o‘tkazildi. Yirik siyosiy kimo‘zar poygasi zamoni bo‘lgan 60–70-yillarda G‘arb va Ittifoq o‘rtasida bu kabi texnikaviy bahs oddiy hol edi. Tomonlar asosan kosmosni o‘zlashtirish va yadro sinovlari borasida poyga qilayotgan bo‘lsa-da, aviakonstruktorlar ham bu borada chetda qarab turmagan.\nFransiyadan qaytgach, Brejnev Tu-144 samolyotlarini yo‘lovchi reyslarga chiqarish haqida ko‘rsatma beradi. 1977-yilning 1-noyabrida tovushdan tez uchuvchi samolyot ilk bor Moskva – Olmaota yo‘nalishida yo‘lovchilarni manzilga eltib qo‘ydi. Samolyot 16 000–17 000 metr balandlikda, 2 000 kilometr/soat tezlik bilan uchib, 3 260 kilometr masofani ikki soatdan sal kam vaqt ichida bosib o‘tdi. Bu degani, Tu-144 oddiy samolyot to‘rt soatda yetib boradigan joyga deyarli ikki barobar qisqa fursat ichida qatnovni yakunlagan. Bugun o‘sha reys amalga oshirilganiga 42 yil to‘ldi.\n\nTu-144 va Konkord samolyot tashqi ko‘rinishi jihatdan ham, konstruktorlik yechimlari nuqtai nazaridan ham bir-biriga juda o‘xshash. Shu sababli G‘arbda Tu-144 ni “Konkordski” deb ham atashgan. Tu-144 ning ilk sinov parvozi 1968-yilning 31-dekabr kuni Jukovskiy aerodromidan amalga oshirilgan bo‘lib, u o‘shanda haqiqatan ham tovush tezligidan yuqori tezlikka erisha olgan tarixdagi birinchi transport samolyoti bo‘lgan. Fransiya va Britaniya qo‘shma loyihasi bo‘lgan Konkord esa oradan ikki oy keyin – 1969-yilning 2-martida Tuluza aeroportidan havoga ko‘tarilgan. Garchi Tu-144 birinchi bo‘lib tovush tezligini zabt etgan bo‘lsa-da, amaliy ekspluatatsiyaga joriy qilishda fransuzlar ilg‘orroq chiqib qoldi va Konkord birinchi bo‘lib muntazam qatnovlarni amalga oshira boshladi.\nAslida transport samolyotini ham tovushdan tez uchar qilish g‘oyasi harbiy qiruvchi samolyotlar bu tezlikni zabt etgandan keyinoq yuzaga chiqqan. Lekin nisbatan ixcham bo‘lgan harbiy samolyotlarni tovushdan tez uchar qilishdan ko‘ra og‘ir transport samolyotlari bilan bunday natijaga erishish juda murakkab muhandislik yechimlarini talab qiladi. Xususan, o‘sha paytda bu loyiha tamomila yangicha texnologik yechimlarni ro‘yobga chiqarishni taqozo etgan. Bunda nafaqat xavfsizlik, balki mutlaqo yangi turdagi dvigatel yaratish masalasi ham bor edi. Boz ustiga, vaziyatga siyosiy tus berilgandan keyin tovushdan tez uchuvchi transport samolyotini birinchi bo‘lib yaratish va muntazam qatnovga qo‘yish g‘oyasi yuzasidan nafaqat eng kuchli muhandis va konstruktorlar, balki har ikki tarafning eng ziyrak ayg‘oqchilari ham ishga solingan. Samolyotlar konstruksiyasi juda o‘xshashligining sabablaridan biri ham shunda, lekin o‘zaro texnik josuslik qilingani haqida faktlar hech bir tarafda yo‘q. Qaytanga samolyotlarni loyihalash vaqtida fransuz va sovet muhandislari o‘zaro tajriba almashib turgani, xususan, samolyot fyuzelyajiga mo‘ljallangan olovbardosh pishiq metall namunalarini almashinishgani haqida ma’lumot bor. Ustiga ustak, Tu-144 va Konkord’ning aerodinamik sxemasi bir xil. Butun ishlab chiqarish va ekspluatatsiya qilish muddati davomida 14 ta Konkord va 16 ta Tu-144 yig‘ilgan. Konkord’larni British Airways va Air France yettitadan taqsimlab tasarruf qilgan bo‘lsa, Tu-144 ning hammasi “Aeroflot” qaramog‘ida bo‘lgan.\nUlarning har ikkisida gorizontal dum qismi mavjud emas va qanotlar ham deltasimon shaklda, ya’ni uchburchak ko‘rinishda korpus bilan tutashib ketgan. Qanot esa biroz egrilikka ega bo‘lib, u tovush tezligidan katta tezlikka chiqqan paytda o‘z-o‘zidan to‘g‘rilangan. Bundan tashqari, Konkord ham, Tu-144 ham boshqa samolyotlardan yaqqol ajralib turuvchi pastga qayrilgan tumshuqqa ega bo‘lgan.\n\nBuning sababi tovush tezligidan deyarli ikki barobar katta tezlikda samolyotga tushadigan fizik zo‘riqishlarga moslanishdan iborat, qolaversa, uchish maydonchasidan shiddat bilan chiqib ketishda samolyot tumshug‘ini yuqoriga keskin ko‘tarish talab qilingan. Bunda uchuvchi uchish yo‘lagini ko‘rib turishi uchun ham tumshuq korpusning boshqa qismida sal quyilanishi lozim edi.\n\nBiroq Konkord va Tu-144 ni o‘zaro farqlab turadigan jiddiy tafovutlari ham bo‘lgan. Ular ichida eng asosiysi va Konkord uchun afzallik – Tu-144 uchun zaiflik sanalgan narsa – dvigatellar kuchi edi. Bu borada Konkord muhandislari ishlab chiqqan motor juda kuchliligi bilan ajralib turgan; TU-144 motori esa samolyotni uzoq muddat ikki va undan ortiq max tezlikda harakatlantirib turish uchun zaiflik qilgan. Ma’lumot o‘rnida: max – bu tovush tezligiga nisbatan olingan birlik bo‘lib, bir max – bir tovush tezligi demakdir. Ikki max degani tovush tezligidan ikki karra tez, uch max uch karra tez va hokazo degani. Konkord uchun dvigatellarni Rolls-Royce tayyorlagan. U uzoq vaqt mobaynida samolyotni ikki max tezlikda uchira oladigan quvvatga ega edi. Tu-144 uchun tayyorlangan HK-144 motorlari esa faqat forsaj vaqtida ikki max tezlik bera olgan. Shu sababli ham Konkord Atlantika osha Rio-de-Janeyrogacha uchib bora olgan bo‘lsa, Tu-144 Moskva – Olmaota masofasini uddalagan xolos.\nUmuman olganda, Tu-144 yetib borishi rejalashtirilgan eng olis manzil bu orasi 6 250 kilometr bo‘lgan Moskva – Xabarovsk reysi bo‘lgan edi. Biroq aviakonstruktorlar texnik jihatdan o‘zlari ham ishonqiramagan bu tavakkalchilikdan voz kechgan. Keyinchalik Azor orollarida qo‘nib o‘tish orqali Kuba poytaxti Gavanaga uchish rejasi ham xuddi shu indallo bilan bekor qilingan.\nKeyinchalik Tupolev konstruktorlik idorasida РRD-36-51 nomli boshqa kuchli motor loyihalandi va u Rolls-Royce motori singari ikki max tezlikni uzoq muddat ta’minlay oldi. Biroq bu dvigatel ishlab chiqarishga joriy etilganda allaqachon kech bo‘lgandi. Sababi, bu paytga kelib Tu-144 samolyotlari ekspluatatsiyasi to‘xtatilgandi. Tu-144 atigi yetti oy yo‘lovchi qatnovlarini amalga oshirdi. Bu orada bunday samolyotlar ishtirokida ikkita aviahalokat sodir bo‘lib ulgurdi. Qolaversa, har qancha shov-shuvli va pafosli targ‘ib qilinmasin, Tu-144 ning yo‘lovchi tashish reyslaridagi ekspluatatsiya xarajatlari o‘zini mutlaqo qoplamagan. Tovush tezligidan yuqori tezlik yo‘lovchi samolyoti uchun yetarlicha rentabellik bermadi. Tu-144 jami 55 marta qatnov amalga oshirib, 3 284 yo‘lovchini manzilga eltdi xolos. U 1978-yilning 1-iyunida so‘nggi bor reysdan qaytgach, boshqa uchirilmadi.\nKonkord esa 2003-yilgacha xizmatda bo‘ldi va jami 2,5 milliondan ziyod yo‘lovchini manzilga eltdi. 2003-yilning 26-noyabr sanasida Tu-144 ning g‘arblik qarindoshi ham uchishdan to‘xtadi.\nHozirda har ikki turdagi samolyotlarning aksariyati turli shaharlarda ko‘rgazma uchun qo‘yilgan. Shuningdek, har ikki tarafda samolyotlarni qisqa texnik ta’mirlash orqali safga qaytarsa bo‘ladigan qilib shay holda tutib turilgan namunalari ham saqlanmoqda.\nMuzaffar Qosimov tayyorladi.", "category": "Texnologiyalar", "title": "Tovushdan tez. 1-noyabr – afsonaviy Tu-144 yoxud “Konkordski” samolyoti ilk qatnovni amalga oshirgan kun", "date": "11/01/2019", "url": "https://daryo.uz/2019/11/01/tovushdan-tez-1-noyabr-afsonaviy-tu-144-yoxud-konkordski-samolyoti-ilk-qatnovni-amalga-oshirgan-kun/"}
{"content": "LG kompaniyasi “Barcha geniallik — oddiylikda” shiori ostida chiqarilgan yangi qurilmalarni foydalanuvchilar e’tiboriga havola etdi. Xususan, yaqinda chiqarilgan yetakchi G3 smartfoni LG kompaniyasining so‘nggi ishlanmalaridan biri hisoblanadi. Muvaffaqiyatli G2 modelining davomchisi sifatida yangi G3 ham o‘sha umumiy dizaynda, ammo katta ekranli, nozik va yanada yengil korpus bilan chiqarilgan.\n\nOrqa panelda joylashtirilgan Rear Key klavishlari takomillashtirilgan yoqish/o‘chirish va ovozni sozlash tugmachalari bilan adashishga yo‘l qo‘ymaydi va foydalanuvchilarga turli-tuman vazifalarni bajarishda yordam beradi. Rear Key klavishlari o‘zida innovatsion dizaynerlik yechimlarni jamlagan: yanada sifatliroq materiallar qo‘llanilgan, tugmachalar teksturasi va bezagi yaxshilangan.\nAndroid 4.4 operatsion tizimidan tashqari, G3 foydalanuvchi interfeysi dasturiy ta’minot bo‘yicha ko‘plab bebaho xislatlarni taqdim etadi. Smartfonda Smart Notice funksiyasi birinchi bor ishlatilmoqda. U zamonaviy yangilik va axborotlarni kerakli paytda olishga imkon berib, foydalanuvchilarni mustaqil izlash zaruratidan xalos etadi.\n\nKnock On va Knock Code yoqish va blokirovkani yechish jarayonini yengillashtirsa, G3 dagi Smart Keyboard nafaqat o‘lcham bo‘yicha sozlanadi, balki tez va oson kirishni yengillatish uchun foydalanuvchilardan o‘rganadi. Va nihoyat, soddalashtirilgan 2D grafik interfeysi G3 ga tiniq, yorqin va ixcham manzarani taqdim etadi.\nShuningdek, LG kompaniyasining G Watch soatlari nafaqat G3 ga, balki, Android 4.3 platformasida va undan yuqorida ishlovchi istalgan boshqa devays bilan moslashishini hisobga olgan holda ishlab chiqarilgan.\n\nG Watch soatlari foydalanuvchilarga istalgan paytda aloqada bo‘lish uchun yordam berib, o‘z devayslari bilan muloqotida katta imkoniyatlar beradi. G Watch’ning viqorli oddiyligi korpusning silliq va ixcham ishlanganida ko‘zga tashlanadi. Android qurilmalaridan ilovalar va yangilanishlarning keng spektrini o‘tkazgan G Watch foydalanuvchilarga kerakli ma’lumotni taqdim etish bilan birga, oddiy soatning o‘rnini ham bosa oladi. G Watch ovozdan foydalanish orqali baland aloqa funksiyasi bilan ta’minlangan, bu esa bunday ixcham displeyda matn terish qiyinchiligidan qutqaradi.\nLG kompaniyasi “Boshqaruvdagi oddiylik”ni yaratish maqsadida yana bir maxsus HomeChat ilovasini ham ishlab chiqdi.Bu ilova maishiy texnika egalariga smartfonlar orqali ularga buyruq berish, shuningdek, ulardan javob va tavsiyalar olishlarida yordam beradi.\n\nLG jihozlarining matnli buyruqlarni aniqlash va ularni amalga oshirish qobiliyati inson va mashina o‘rtasidagi o‘zaro moslashishning soddalashtirilishiga olib keladi. HomeChat yodda saqlab qolish kerak bo‘lgan tugmachalar yoki buyruqlardan emas, oddiy nutqdan foydalanadi, shunday qilib, foydalanuvchilar uchun o‘rganish jarayoni juda qisqa vaqtni oladi.", "category": "Texnologiyalar", "title": "LG boshqaruvni soddalashtirish maqsadida G3 smartfoni va HomeChat dasturini ishlab chiqdi", "date": "07/31/2014", "url": "https://daryo.uz/2014/07/31/lg-boshqaruvni-soddalashtirish-maqsadida-g3-smartfoni-va-homechat-dasturini-ishlab-chiqdi/"}
{"content": "Filippinda huquq-tartibot organlarining narkotik moddalarning tarqalishiga qarshi ommaviy reydlari davomida giyohvand moddalarning noqonuniy aylanmasiga aloqadorlikda gumon qilingan 32 kishi yo‘q qilingan. Bu haqda “Interfaks” xabar bermoqda.\nAgentlikning qayd etishicha, Filippin prezidenti Rodrigo Duterte tomonidan bir yil avval e’lon qilingan giyohvand moddalar aylanmasiga qarshi umummilliy kurash doirasida hali hech bir kunda bunchalik ko‘p odam o‘ldirilmagan edi.\nPolitsiya mamlakat shimolidagi Bulakan viloyatida 67 ta reyd o‘tkazgan bo‘lib, 109 kishi hibsga olingan. 200 kilogrammdan ziyod metamfetamin, 780 kilogrammdan ortiq marixuana giyohvand moddalari, turli o‘qotar qurollar va granatalar musodara qilingan.\nAssociated Press agentligi axborotiga ko‘ra, Rodrigo Duterte hokimiyat tepasiga kelganidan beri narkotiklarni tarqatishda gumon qilingan 3.2 mingdan ziyod odam yo‘q qilingan. Narkosavdo bilan aloqador yana 2 mingdan ortiq kishi boshqa sabablarga ko‘ra halok bo‘lgan.", "category": "Dunyo", "title": "Filippinda narkotiklarga qarshi reydlarning bir kuni davomida 30 dan ziyod odam o‘ldirildi", "date": "08/16/2017", "url": "https://daryo.uz/2017/08/16/filippinda-narkotiklarga-qarshi-reydlarning-bir-kuni-davomida-30-dan-ziyod-odam-oldirildi/"}
{"content": "Rossiya Mudofaa vazirligi o‘zining YouTube’dagi kanaliga “Yuriy Dolgorukiy” suv ostida kreyseridan birvarakayiga uchirilgan “Bulava” ballistik raketalarining videosini joylashtirdi, deb xabar beradi “Korrespondent.net”.\n\nVideoda suv osti kemasining dengizga chiqishi, ekipajning o‘z postlaridagi ishi, kema komandirining favqulodda jangovar holat borasidagi buyrug‘ini ko‘rish mumkin.\nRaketalar uchirilganidan so‘ng, suv osti kemasi komandiri davlat komissiyasi a’zolariga “ballistik raketalar parvozi amalga oshirildi” deya hisobot bergan.\n\n“Buncha miqdordagi raketalarni birvarakayiga suv osti kreyseridan uchirish birinchi marta amalga oshirildi. Ushbu harakatlar jangovar tayyorgarlik bo‘yicha rejalashtirilgan tadbirlar doirasida bajarildi”, — deyiladi Mudofaa vazirligi xabarida.", "category": "Dunyo", "title": "Rossiya “Yuriy Dolgorukiy” suvosti kreyseridan “Bulava” ballistik raketalarini uchirdi (video)", "date": "05/23/2018", "url": "https://daryo.uz/2018/05/23/rossiya-yuriy-dolgorukiy-suvosti-kreyseridan-bulava-ballistik-raketalarini-uchirdi-video/"}
{"content": "Qozog‘iston rahbari neft qiymatining tushib ketishi bilan bog‘liq o‘z fikrlarini bildirdi. Bu haqda Tengrinews xabar qilmoqda.\n\n“Agar eslab ko‘radigan bo‘lsak, 1998-yilda bir barrel neftning qiymati 8,5 dollar edi. Keyingi o‘n yil davomida bir barrel neftning qiymati 130 dollargacha o‘sdi. Navbatdagi o‘n yillikda yana narx-navoning tushishi kuzatilmoqda va u taxminan eng past ko‘rsatkichlarga yetdi. Biz olti oydan buyon bir barrel neftning qiymati 30 dollar bo‘lgan sharoitda hech bir oqibatsiz yashab kelayotganimizni eslash lozim. Shuning uchun, biz bu ahvolni yengib o‘tamiz va bunga moslashish kerak. Chunki, o‘ylashimcha, bu holat uzoq davom etadi. Balki, shunday bo‘lgani yaxshidir”, ― dedi Nazarboyev.\nPrezident 2018-yilgacha ichki bozorning ehtiyojini mahalliy neft mahsuloti bilan to‘liq qondirishga erishish lozimligi haqida topshiriq berdi. Uning ta’kidlashicha, neft va gaz bozorini liberallashtirish va neftni qayta ishlab chiqaruvchi tashkilotlarga savdo-sotiq funksiyalarini qaytarib berish lozim.\nQozog‘istonning Ostona shahrida prezident Nazarboyev boshchiligida “Nur Otan” partiyasining navbatdan tashqari XVII majlisi bo‘lib o‘tmoqda. Majlis davomida partiyaning saylovoldi rejasi hamda Majlis deputatligiga taklif etilgan nomzodlar ro‘yxatining e’lon qilinishi kutilmoqda.", "category": "Dunyo", "title": "Qozog‘iston prezidenti Nazarboyev neft narxining yaxshi ekanligini ma’lum qildi", "date": "01/29/2016", "url": "https://daryo.uz/2016/01/29/qozogiston-prezidenti-nazarboyev-neft-narxining-yaxshi-ekanligini-malum-qildi/"}
{"content": "3-mart kuni xalq deputatlari Toshkent shahar Kengashi O‘zbekiston Birinchi Prezidenti Islom Karimov nomini abadiylashtirish maqsadida shaharning Mirobod, Yunusobod, Yakkasaroy, Shayxontohur va Chilonzor tumanlaridan o‘tgan O‘zbekiston ko‘chasiga uning nomini berishga qaror qabul qilgani haqida xabar berilgan edi.\n“O‘zbekiston ko‘chasi” deb yozilgan lavhalar allaqachon “Islom Karimov ko‘chasi” deb yozilgan lavhalarga almashtirib bo‘lingan.\n\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Foto: Toshkentdagi Islom Karimov ko‘chasi", "date": "03/04/2017", "url": "https://daryo.uz/2017/03/04/foto-toshkentdagi-islom-karimov-kochasi/"}
{"content": "Qozog‘istonning Olmaota shahriga harbiy texnika kiritilmoqda, deb xabar berdi Tengrinews.\n\nIjtimoiy tarmoqlarga foydalanuvchilar shahar bo‘ylab yurgan o‘nlab harbiy texnika videosini joylashtirgan.\nShahar hokimiyati harbiy texnika kiritilishi karantin bilan bog‘liq ekanligini tasdiqlagan.\nShuningdek, shaharga kirish joylarida 27 ta blokpost o‘rnatiladi. Blokpostlarda patrul politsiyasi, SOBR, “Granit” polki, mudofaa vazirligi va milliy gvardiya kuchlari xizmat olib boradi. Shu bilan birga shaharga birinchi ehtiyoj buyumlari, oziq-ovqat mahsulotlari, dori-darmon va tibbiy mahsulotlar, shaxsiy himoya va gigiyena vositalari olib kirish uchun “yashil yo‘lak” o‘rnatiladi.\n“Barchamiz uchun muhim daqiqalar keldi. Karantin rejimi megapolisning butun hayoti yangi qoidalarga ko‘ra, qayta tashkillashtirilishini anglatadi. Karantin noqulayliklar, odatdagi turmush tarzining buzilishi bilan kechadi. Buni to‘g‘ri tushunishni iltimos qilaman”, — degan Olmaota hokimi Bakitjan Sag‘intayev.\nU shahardagi muassasalarni karantinga kiritilishi sabab masofadan ishlashga chaqirgan. Shaharda karantin 19-martdan amal qila boshlaydi.\n\nEslatib o‘tamiz, Qozog‘istonda koronavirus tarqalishi munosabati bilan 16-martdan 15-aprelga qadar favqulodda holat rejimi joriy qilindi. Bu davrda qozog‘istonliklar mamlakatni tark eta olmaydi (xorijga davolanish uchun ketayotganlardan tashqari).\nHozirda Qozog‘istonda koronavirusni yuqtirib olganlar soni 33 nafarga yetgan. Jumladan 15 ta holat Olmaotada qayd etilgan.\nMamlakatda ommaviy tadbirlar bekor qilindi, maktab o‘quvchilari ta’tilga ertaroq chiqdi, davlat organlariga xorijga xizmat safariga chiqish taqiqlandi. Fuqarolarga qo‘l berib ko‘rishmaslik tavsiya qilindi.\nChimkentliklar halokatli koronavirusning oldini olish uchun xalq tabobati usullariga murojaat qilib, isiriq sotib olishni boshladi. Ayrim bozorlarda isiriqning hammasi sotilib ketgan.\nMavzuga doir:", "category": "Dunyo", "title": "Video: Qozog‘istonning Olmaota shahriga karantin tufayli harbiy texnikalar olib kelindi", "date": "03/18/2020", "url": "https://daryo.uz/2020/03/18/video-qozogistonning-olmaota-shahriga-karantin-tufayli-harbiy-texnikalar-olib-kelindi/"}
{"content": "Ko‘proq Prins nomi bilan mashhur musiqachi Rojers Nelson o‘limidan olti kun avval giyohvandlik vositalarini ortiqcha dozada qabul qilganlik uchun davolangan. Bu haqda, TMZ nashri ma’umotiga tayanib, “Gazeta.ru” xabar beradi.\n\nNashrning ma’lum qilishicha, 15-aprel kuni Prinsning samolyoti Illinoys shtatidagi Molin shahrida shoshilinch qo‘nishga majbur bo‘lgan. Bir muddat shifoxonada yotib chiqqan qo‘shiqchi ertasi kuniyoq konsertda chiqish qilgan. O‘shanda uning vakili artist grippga qarshi davolanayotganligini ma’lum qilgan. Biroq TMZ nashri manbalarining ta’kidlashicha, uning shifoxonaga yotqizilishining asl sababi giyohvandlik vositalarini ortiqcha dozada qabul qilish bo‘lgan.\nMinnesota shtati hukumati qo‘shiqchi o‘limining asl sababini aniqlash uchun Molindan kasalxona qaydlarini olishga harakat qilayotganligi ta’kidlanmoqda.\nEslatib o‘tamiz, avvalroq Rojers Nelson 57 yoshida olamdan o‘tganligi haqida ma’lum qilingan edi.", "category": "Madaniyat", "title": "OAV: Prins o‘limidan bir necha kun avval giyohvandlik vositalarini ortiqcha dozada qabul qilganlik uchun davolangan", "date": "04/22/2016", "url": "https://daryo.uz/2016/04/22/oav-prins-olimidan-bir-necha-kun-avval-giyohvandlik-vositalarini-ortiqcha-dozada-qabul-qilganlik-uchun-davolangan/"}
{"content": "O‘zbekiston Respublikasi Prezidentining Toshkent viloyatidagi Xalq qabulxonasida Prezident Administratsiyasi tomonidan sayyor qabul o‘tkazildi. Bu haqda “Daryo” manbasi xabar berdi.\n\nOmmaviy sayyor qabulda O‘zbekiston Respublikasi Prezidenti Administratsiyasi, Oliy sud, Bosh prokuratura, Adliya, Ichki ishlar vazirligi viloyat boshqarma va tashkilotlari rahbarlari, viloyat sudlari raislari, murojaatchi fuqarolar va keng jamoatchilik vakillari ishtirok etdi.\n\nBarcha darajadagi rahbarlarning aholi bilan bevosita muloqotga kirishi, ayniqsa, sayyor qabullar orqali murojaatchilar huzuriga borishi ularning adolatga, davlatga, ertangi kunga bo‘lgan ishonchini yanada mustahkamlashga xizmat qilmoqda. Eng muhimi, ochiq muloqotlarda aholiga munosib ish va turmush sharoiti yaratish borasida bor kuch va imkoniyatlar ishga solinmoqda.\nBunday sa’y-harakatlar ularning mamlakatimizda amalga oshirilayotgan islohotlarga daxldorlik hissini yuksaltirib, dunyoqarashini tubdan o‘zgartirish, yaratuvchanlik va tashabbuskorligini oshirishga zamin yaratmoqda.\n\nToshkent viloyatida ham murojaatlar bilan ishlash tizimi sifat jihatidan yangi bosqichga ko‘tarildi. Bu borada O‘zbekiston Respublikasi Prezidentining viloyatdagi Xalq qabulxonalari, turli vazirlik va idora rahbarlari tomonidan o‘tkazilayotgan sayyor qabullar alohida ahamiyat kasb etmoqda. Ma’lumotlarga ko‘ra, joriy yilning dastlabki 2 oyida 5 ming 600 jismoniy va yuridik shaxs viloyat, tuman va shahardagi O‘zbekiston Respublikasi Prezidentining Xalq qabulxonalariga murojaat qilgan. Murojaatlarning 3 ming 500 dan ortig‘i, ya’ni 63 foizi qanoatlantirilgan.\nShu davrda viloyat hududida 530 dan ortiq sayyor qabul o‘tkazilib, 4 ming 500 dan ortiq murojaat qabul qilingan. Ularning qariyb 2 mingtasi qanoatlantirilgan.\nSayyor qabulda aholi murojaati mazmunidan kelib chiqib, ularni O‘zbekiston Respublikasi Prezidenti maslahatchisining birinchi o‘rinbosari Ulug‘bek Muxammadiyev, O‘zbekiston Respublikasi Oliy sudi raisi Kozimjon Komilov, Bosh prokuror Otabek Murodov, Adliya vaziri Ruslanbek Davletov, Ichki ishlar vaziri Po‘lat Bobojonov, Toshkent viloyati hokimi G‘ulomjon Ibragimov, viloyat boshqarma va tashkilotlari rahbarlari qabul qildi.\n\n“Turmush o‘rtog‘im Mirzo Ulug‘bek tumanida non mahsulotlari ishlab chiqarish bo‘yicha tadbirkorlik faoliyati bilan shug‘ullanar edi. 2007-yilda bevaqt qazo qildi. Shundan so‘ng davlat notariusi tomonidan turmush o‘rtog‘im boshqaruvida bo‘lgan ‘Don-non’ mas’uliyati cheklangan jamiyati ustav fondining 87 foizdan ortiq qismi oilaning merosxo‘rlari sifatida qizim ikkalamizga ajratilishi belgilandi. Lekin, turmush o‘rtog‘im o‘rnini egallagan sobiq o‘rinbosari oilamizga tegishli bo‘lgan mazkur ulushni o‘z foydasiga o‘zlashtirib oldi. 10 yillik chopa-choplardan so‘ng, nihoyat adolat qaror topdi. Unga nisbatan o‘tgan yili Toshkent shahar prokuraturasi tomonidan jinoyat ishi ochildi. Bosh prokurorga mana shu masala yuzasidan murojaat qilib, qo‘zg‘atilgan mazkur jinoyat ishini o‘z nazoratiga olishini va adolatni to‘liq qaror toptirishda amaliy yordam berishini so‘radim”, – deydi Mukarram Nuraliyeva.\nSayyor qabulda har bir murojaatchining arzi-holi tinglanib, ularning e’tiroziga sabab bo‘lgan holatlar chuqur tahlil qilingan holda bartaraf etish choralari ko‘rildi. Aksariyat murojaatlarda keltirilgan qonun buzilishi holatlari va boshqa ijtimoiy-iqtisodiy muammolar joyida hal etildi.\n\n“2000-yildan buyon oilam bilan Haqiqat ko‘chasi 86-uyda yashayman.O‘sha yili shu uyni sotib olib, hujjatlarini rasmiylashtirishni boshladik. Ko‘chamizning buzilishi mumkinligi vaaji bilan bu jarayon paysalga solindi. Oqibatda uyning elektr, gaz, suv va bir qator hujjatlari mening nomimga o‘tgani holda, uyga egalik huquqi berilmadi. Hozir uyimiz egasiz. Chunki, sobiq egasi uni menga sotgan va unda uyga egalik huquqi yo‘q. Qizig‘i, 19 yildirki, o‘z uyimga bunday huquq o‘zimda ham yo‘q. Shu masala bo‘yicha murojaat qilib, amaliy yordam so‘rab keldim”, – deydi chirchiqlik Baxtiyor Hasanov.\nAholi bilan ochiq muloqot mobaynida aholining 600 dan ortiq murojaati tinglanib, ma’lum qismi joyida bartaraf etildi. Ma’lum muddat, ya’ni atroflicha o‘rganish yoki vaqt taqozo etiladigan murojaatlar bo‘yicha tegishli mutasaddilarga vazifa belgilanib, ijrosi nazoratga olindi.", "category": "Mahalliy", "title": "Toshkent viloyatida Prezident Administratsiyasi tomonidan o‘tkazilgan sayyor qabulda 600 dan ortiq murojaat ko‘rib chiqildi", "date": "03/25/2019", "url": "https://daryo.uz/2019/03/25/toshkent-viloyatida-prezident-administratsiyasi-tomonidan-otkazilgan-sayyor-qabulda-600-dan-ortiq-murojaat-ko%ca%bbrib-chiqildi/"}
{"content": "O‘zbekistonlik tennischi Jo‘rabek Karimov Rossiyaning Qozon shahrida davom etayotgan “Yelsin Kubogi” xalqaro tennis musobaqasining yarim final yo‘llanmasini qo‘lga kiritdi.\n\nXalqaro tennis federatsiyasining ma’lum qilishicha, chorak finalda 17 yoshli O‘zbekiston vakili britaniyalik Rayan Jeyms Storriyega qarshi kortcha chiqdi va 6:2, 4:6, 7:6 hisobida g‘alaba qozondi.\nUshbu musobaqada birinchi raqam ostida tasniflangan Karimov o‘z ishtirokini to‘g‘ridan-to‘g‘ri ikkinchi bosqichdan boshlagan edi. U bu davrada rossiyalik Ivan Mixaylyukni 6:1, 6:4 hisobida mag‘lubiyatga uchratgan bo‘lsa, uchinchi davrada Aleksey Zaxarovni 6:4, 6:4 hisobida taslim etilgandi.\nMusobaqaning final yo‘llanmasi uchun bahsda Jo‘rabek Karimov rossiyalik Pavel Kotovga qarshi kortga chiqadi.", "category": "Sport", "title": "O‘zbekistonlik tennischi Jo‘rabek Karimov Qozondagi musobaqaning yarim finaliga chiqdi", "date": "02/27/2016", "url": "https://daryo.uz/2016/02/27/ozbekistonlik-tennischi-jorabek-karimov-qozondagi-musobaqaning-yarim-finaliga-chiqdi/"}
{"content": "Toyota Yaponiyaning Fudziyama tog‘i yaqinida Woven City aqlli shahri qurish rejasini e’lon qildi. Bu haqda TJournal xabar bermoqda.\n\nShahar vodorod yoqilg‘isida faoliyat ko‘rsatadi va avtonomlik, robotlar hamda sun’iy intellektni sinovdan o‘tkazish uchun mo‘ljallangan.\nToyota shahar qurilishini 2021-yil boshida yakunlashni rejalashtirmoqda. Kompaniya prezidenti Akiyo Toyoda Woven City’ni “kelajak texnologiyalarini ishlab chiqishning ajoyib imkoniyati” deb baholadi.\n\nToyota loyihani bir o‘zi amalga oshirmaydi: boshqa tijoriy kompaniyalar va mustaqil tadqiqotchilar ushbu eksperiment sheriklariga aylanadi.\nShaharda Toyota xodimlari va ularning oilalari istiqomat qiladi. Hozircha 175 akr (70 gektar atrofida) maydonda 2 mingga yaqin odam joylashtirilishi ko‘zda tutilmoqda. Loyiha rivojlanishi bilan aholi soni ham ko‘payib boradi.\n\nWoven City uch turdagi — tezkor transport, sekin harakatlanadigan transport va piyodalar harakatiga mo‘ljallangan ko‘chalarga ega bo‘ladi. Ular yagona tarmoqqa birlashtiriladi.\nBinolar an’anaviy yapon qurilish texnikasi foydalanish va is gazi asoratlarini kamaytirish uchun asosan yog‘ochdan tiklanadi. Shaharni quvvatlantirishda vodorod yoqilg‘i yacheykalari va quyosh panellari qo‘llanadi.\nShahar bo‘ylab gidroponika va tabiiy o‘simliklardan iborat zonalar joylashadi. Uylarda roboyordamchilar va kundalik hayotda qo‘llash, salomatlikni tekshirib borish uchun datchiklar bilan jihozlanadi.\n\nShaharning asosiy ko‘chalarida faqat tashlanmalari nolga teng bo‘lgan avtomobillar harakatlanishi mumkin. Jamoat transporti va yuklarni tashish uchun Toyota ishlab chiqargan e-Palette kapsulalaridan foydalaniladi. Dam olish uchun markaziy va mahalliy istirohat bog‘lari ochiladi.", "category": "Texnologiyalar", "title": "Toyota Fudziyama tog‘i yaqinida robotlar va sun’iy intellektdan foydalaniladigan “aqlli shahar” qurish rejasini e’lon qildi", "date": "01/09/2020", "url": "https://daryo.uz/2020/01/09/toyota-fudziyama-togi-yaqinida-robotlar-va-suniy-intellektdan-foydalaniladigan-aqlli-shahar-qurish-rejasini-elon-qildi/"}
{"content": "Markaziy bank xorijiy valyutalarning 1-oktabrdan amal qiladigan yangi rasmiy kurslarini e’lon qildi.\n\nUnga ko‘ra, dollarning rasmiy kursi 9446,65 so‘mga teng bo‘lib, o‘tgan haftadagiga nisbatan 22,11 so‘mga qimmatladi. Yevro esa 50,27 so‘mga arzonlab, 10332,75 so‘mni tashkil etdi.\nEslatib o‘tamiz, 24-sentabrdan dollarning rasmiy kursi 9424 so‘mga yetgan edi.\nMavzuga doir:", "category": "Mahalliy", "title": "O‘zbekistonda dollar kursi ko‘tarilishda davom etmoqda", "date": "09/30/2019", "url": "https://daryo.uz/2019/09/30/ozbekistonda-dollar-kursi-kotarilishda-davom-etmoqda/"}
{"content": "Ikki do‘stning o‘zaro janjali vaqtida pichoq bilan yetkazilgan jarohat oqibatida ulardan biri vafot etdi, deb xabar beradi O‘zbekiston IIV huzuridagi Tergov departamenti.\n13-noyabr kuni taxminan soat 02:00 da fuqaro 24 yoshli А.I. do‘sti 19 yoshli X.G. bilan Аndijon viloyati Аsaka tumani “Xonaqa” mahallasi Qashqar ko‘chasida o‘zaro janjallashib, yonidagi pichoq bilan X.G.ning badaniga bir marotaba urib, unga tan jarohati yetkazgan.\nFuqaro X.G. olgan tan jarohati oqibatida tibbiy yordam ko‘rsatilishiga qaramasdan shifoxonada vafot etgan.\nTergov tezkor guruhi tomonidan hodisa joyini ko‘zdan kechirish jarayonida qon dog‘lari va X.G.ning kiyimlari hamda bir dona pichoq hujjatlashtirib olingan.\nMazkur holat yuzasidan Аsaka tumani IIB huzuridagi tergov bo‘limi tomonidan O‘zbekiston Respublikasi Jinoyat kodeksining 104-moddasi 3-qismi “d” bandi (Odam o‘lishiga sabab bo‘lgan qasddan badanga og‘ir shikast yetkazish) bilan jinoyat ishi qo‘zg‘atilib, А.I. protsessual tartibda ushlangan hamda holat yuzasidan gumon qilinuvchi tariqasida so‘roq qilingan.\nHozirda ushbu jinoyat ishi bo‘yicha tergov harakatlari olib borilmoqda.", "category": "Mahalliy", "title": "Andijonda ikki do‘stning o‘zaro janjali ulardan birining o‘limi bilan yakunlandi", "date": "11/15/2019", "url": "https://daryo.uz/2019/11/15/andijonda-ikki-dostning-ozaro-janjali-ulardan-birining-olimi-bilan-yakunlandi/"}
{"content": "“O‘zbekkonsert” davlat muassasasi tashabbusi bilan 29-sentabr kuni Toshkentdagi “Xalqlar Do‘stligi” san’at saroyi oldidagi bayroq ostida jonli ijroda gala konsert dasturi bo‘lib o‘tadi. “O‘zbekkonsert” matbuot xizmati axborotiga ko‘ra, konsert xalq sayli tarzida o‘tkazilib, uni tomosha qilish bepul bo‘ladi.\n\n“Mamlakatimizda faoliyat yuritayotgan, jonli ijro etishni yaxshi ko‘radigan, san’atsevar o‘zbek xalqiga o‘z qo‘shiqlarini taqdim etishni istagan barcha xonandalar ushbu konsert dasturida ishtirok etishlari mumkin. Buning uchun muassasaga kelib uchrashishlari kerak bo‘ladi. Ayni damda unda yoshlar qo‘shiqlarini sevib tinglaydigan 10 nafar estrada xonandasi ishtirok etish istagini bildirdi”, — deyiladi xabarda.\nMa’lumot uchun, ushbu konsert dasturi 29 sentyabr kuni, soat 19:00 da boshlanadi.", "category": "Madaniyat", "title": "Toshkentdagi Xalqlar do‘stligi maydonida bepul gala-konsert uyushtiriladi", "date": "09/22/2018", "url": "https://daryo.uz/2018/09/22/toshkentdagi-xalqlar-do%ca%bbstligi-maydonida-bepul-gala-konsert-uyushtiriladi/"}
{"content": "Yevropa komissiyasi AQShning Google korporatsiyasini mobil telefonlar uchun operatsion tizimlar bozoridagi yetakchi mavqeini suiiste’mol qilishda va Android dasturiy ta’minotida ishlaydigan qurilmalarga o‘z dasturlarini majburiy o‘rnatish bilan raqobat prinsiplarini buzishda rasman aybladi. Komissiyaning bu boradagi bildirishnomasi bugun, 20-aprel kuni korporatsiyaga yo‘llandi, deb xabar beradi “Vedomosti”.\n\nBu boradagi tekshiruvlar bir yil muqaddam boshlangan edi. 18-aprel kuni YeI aksilmonopoliya qo‘mitasi rahbari Margret Vestager ishning ayrim tafsilotlarini oshkor qildi. Jumladan, Google monopoliyaga qarshi qonunchilikni buzgani uchun Yevropa Ittifoqida 7,4 milliard dollar miqdoridagi jarimaga tortilishi mumkinligi aytildi.\nKompaniya ishlab chiqaruvchilarga Android operatsion tizimida ishlaydigan uskunalarga Google dasturlarini oldindan o‘rnatishni majburiy etib belgilagani Yevrokomissiyaning e’tirozlariga sabab bo‘ldi.\nRegulyator idoraning fikricha, Google dasturlari Android operatsion tizimi bilan bevosita bog‘liq emas.", "category": "Texnologiyalar", "title": "Yevrokomissiya Google’ga qarshi Android ishi bo‘yicha rasmiy ayblovlarni ilgari surdi", "date": "04/20/2016", "url": "https://daryo.uz/2016/04/20/yevrokomissiya-googlega-qarshi-android-ishi-boyicha-rasmiy-ayblovlarni-ilgari-surdi/"}
{"content": "AdMe kundalik turmush uchun mo‘ljallangan eng qoyilmaqom qurilma va ixtirolarni jamladi.\nXavfsizlik kamari taqilmaguncha musiqa eshitishga yo‘l qo‘ymaydigan avtomobil tizimi\n\nXona burchaklariga mo’ljallangan tortmalar\n\nPulni qaytarib beradigan avtomat\n\nDo‘konga kirishda uy hayvonini qoldirib ketish uchun mo‘ljallangan maxsus savatlar\n", "category": "Texnologiyalar", "title": "Kundalik turmush uchun mo‘ljallangan qoyilmaqom ixtirolar (foto)", "date": "05/03/2018", "url": "https://daryo.uz/2018/05/03/kundalik-turmush-uchun-moljallangan-qoyilmaqom-ixtirolar-foto/"}
{"content": "Yangi iPad uchta rangda, yanada ingichkaroq korpusda chiqarilishi kutilmoqda, deb yozadi “Komsomolskaya pravda” nashri.\n\nApple kompaniyasi yangi iPad planshetlarining taqdimot marosimini 22-oktabrda o‘tkazishi taxmin qilinmoqda. Kutilishicha, shu kuni Apple Mac Pro kompyuteri va OS X Mavericks operatsion tizimi chiqarila boshlanganligini ham rasman e’lon qiladi.\nBa’zi ma’lumotlarga qaraganda, planshetlarning yangi modellari avval ishlatilmagan uchta yangi rangda chiqariladi va ularning korpusi yana ham ingichka bo‘ladi.\nEslatib o‘tamiz, 10-sentabrda Apple ikkita yangi modeldagi smartfon: noyob 64-bitli protsessor va barmoq izlari skaneriga ega iPhone 5s va rangli plastik korpusli iPhone 5c taqdimotini o‘tkazgandi.", "category": "Texnologiyalar", "title": "Apple iPad'ning yangi modeli 22-oktabrda namoyish etilishi mumkin", "date": "10/09/2013", "url": "https://daryo.uz/2013/10/09/apple-ipadning-yangi-modeli-22-oktabrda-namoyish-etilishi-mumkin/"}
{"content": "Ledi Gaga Dalay-lama bilan uchrashuvidan so‘ng Xitoy kommunistlar partiyasining “tashqi dushman kuchlar” ro‘yxatiga kiritildi va mamlakatda persona non grataga aylandi. Bu haqda TJournal xabar bermoqda.\n\nAmerikalik xonanda va Dalay-lamaning uchrashuvi 26-iyun, yakshanba kuni Indianapolisda, AQSh merlari anjumanida bo‘lib o‘tdi. Gaga quvg‘indagi Tibet oliy rahbari bilan anjuman sahnasida va shaxsan suhbatlashdi. Ular meditatsiya, ruhiy salomatlik va insoniyat xalos bo‘lishi lozim bo‘lgan illatlarni muhokama qilgani bildirilmoqda.\nRasmiy Pekin Xitoy hududida Ledi Gaganing barcha qo‘shiqlarini taqiqlash yuzasidan ko‘rsatma berdi. Mahalliy veb-saytlar uning treklarini tarmoqda tarqatmasligi, davlat OAVlari esa Dalay-lama bilan uchrashuvni qoralashi lozim. Oldinroq shu sababga ko‘ra Xitoyda Oasis va Maroon 5 guruhlari, shuningdek, xonanda Byork ijodi man etilgandi.", "category": "Madaniyat", "title": "Ledi Gaga Dalay-lama bilan uchrashuvidan so‘ng Xitoyda persona non grataga aylandi", "date": "06/28/2016", "url": "https://daryo.uz/2016/06/28/ledi-gaga-dalay-lama-bilan-uchrashuvidan-song-xitoyda-persona-non-grataga-aylandi/"}
{"content": "FIFA prezidenti Janni Infantino koronavirus tufayli yuzaga kelgan tanaffus futbolga qanday ta’sir qilishi haqida fikr bildirdi.\n\n“Futbol qaytadi va bu amalga oshganda biz birgalikda qo‘rqinchli tushning ortda qolganini nishonlaymiz.\nBiroq bir jihatni siz ham, men ham bilib olishimiz kerak: futbol koronavirusdan keyin butkul boshqacha bo‘ladi.\nU yanada ijtimoiyroq, yanada birlashtiruvchi va ommabop bo‘ladi. Futbolning globallashuvi ortadi, u balandparvozlikdan qochib samimiyroq bo‘ladi. Bu odamgarchilikni o‘rgatadi va biz chin qadriyatlarga yanada e’tiborliroq bo‘lamiz”, — deydi Infantino.\n3-aprel holatiga dunyo bo‘yicha koronavirus yuqtirib olganlar soni 1 milliondan oshib ketdi. 212 mingdan ortiq kishi virusni yengib o‘tgan bo‘lsa, 53 mingdan ziyod qurbon berilgan.", "category": "Sport", "title": "FIFA prezidenti: “Koronavirusdan keyingi futbol avvalgidek bo‘lmaydi”", "date": "04/03/2020", "url": "https://daryo.uz/2020/04/03/fifa-prezidenti-koronavirusdan-keyingi-futbol-avvalgidek-bolmaydi/"}
{"content": "27-may kuni Mirzo Ulug‘bek nomidagi Milliy universitetda “Karyera kuni” tashkil etildi. Bu haqda “SuperJob.uz” “Daryo”ga ma’lum qildi.\n\nTadbir “SuperJob.uz” rekruting portali ko‘magida mamlakatning yirik ish beruvchilari ishtirokida bo‘lib o‘tdi. Unda mamlakatning 15 dan ortiq yirik ish beruvchisi, jumladan, Nestle Uzbekistan, Artel kompaniyalar guruhi, UMS, Rkeeper Uzbekistan, Asklepiy va boshqa kompaniyalar ishtirok etdi.\n\nUchrashuv yosh mutaxassislarga o‘z ko‘nikmalarini namoyish etish, kompaniyalarga esa kelajagi bor kadrlarni tanlash imkonini beradi.\n“Karyera kuni” doirasida “SuperJob.uz” kompaniyasi HR-mutaxassislari mahorat darslari o‘tkazdi.\n", "category": "Mahalliy", "title": "Milliy universitetda “Karyera kuni” tashkil etildi", "date": "05/31/2016", "url": "https://daryo.uz/2016/05/31/milliy-universitetda-karyera-kuni-tashkil-etildi/"}
{"content": "Disney kompaniyasi Disney’s Animal Kingdom bog‘idagi “Avatar” fantastik filmiga bag‘ishlangan hudud haqida hikoya qiluvchi promorolikni YouTube’da namoyish qildi. Klipda kartina rejissori Jeyms Kemeron va Neytiri personajini ko‘rish mumkin.\n\n2009-yilning dekabrida ilk bor namoyish etilgan “Avatar” prokatda 2,7 milliard dollar daromad keltirdi. Kemeron “Avatar”ning yana to‘rtta filmini chiqarishni rejalashtirmoqda. Birinchi lenta 2018-yilda, keyingilari 2020, 2022 va 2023-yillarda chiqadi.\n\n\nWalt Disney kompaniyasining Disney’s Animal Kingdom istirohat bog‘i Amerikaning Orlando shahrida (Florida shtati) joylashgan.\n\n\n\n“Avatar”ga bag‘ishlangan tematik hudud 2017-yilning yozida ochiladi.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Disney “Avatar”ga bag‘ishlangan bog‘ni namoyish etdi (foto va video)", "date": "12/28/2016", "url": "https://daryo.uz/2016/12/28/disney-avatarga-bagishlangan-bogni-namoyish-etdi-video/"}
{"content": "Samvel Babayan boshchiligidagi O‘zbekiston olimpiya terma jamoasi 2016-yilning yanvar oyida bo‘lib o‘tadigan Osiyo chempionatiga tayyorgarlik doirasida Yaponiya olimpiyachilari bilan nazorat uchrashuvi o‘tkazdi. Bu haqda O‘zbekiston olimpiya terma jamoasi matbuot xizmati xabar bermoqda.\n\nDubaydagi yig‘inlar doirasida o‘tkazilgan navbatdagi o‘rtoqlik uchrashuvi durang natija bilan yakun topdi. O‘yinda hisob ochilmadi — 0:0.\nEslatib o‘tamiz, O‘zbekiston olimpiya terma jamoasi 12–30-yanvar kunlari Qatarda bo‘lib o‘tadigan Osiyo chempionatiga tayyorgarlik ko‘rmoqda. Turnirning guruh bosqichida O‘zbekistonga Iroq, Janubiy Koreya hamda Yaman olimpiya terma jamoalari raqib bo‘ladi.\nOldinroq Dubaydagi yig‘in doirasida O‘zbekiston olimpiya termasi BAA klubini yirik hisobda mag‘lub etgandi.\nNazorat uchrashuvi", "category": "Sport", "title": "Futbol bo‘yicha O‘zbekiston olimpiya terma jamoasi Yaponiya bilan durang o‘ynadi", "date": "12/14/2015", "url": "https://daryo.uz/2015/12/14/futbol-boyicha-ozbekiston-olimpiya-terma-jamoasi-yaponiya-bilan-durang-oynadi/"}
{"content": "Apple korporatsiyasini AQSh rasmiylari bilan sudlashuvda 20 ga yaqin texnologik kompaniya qo‘llab-quvvatladi. “TASS” agentligining ma’lum qilishicha, bu kompaniyalar orasida Twitter, eBay va AT&T bor, Microsoft, Google va Facebook esa yaqin kunlarda Apple’ga xayrixohlik bildiradi.\n\nKompaniyalar sudga Apple foydasiga dalillar va fikrlar keltirilgan “do‘stona argumentatsiya” yo‘llagan yoki shunga hozirlik ko‘rmoqda. Bu hujjat sudda ishtirok etmayotgan tarafning munosabatini aks ettiruvchi maxsus shakl hisoblanadi.\nAyni paytda Apple tarafini yoqlayotgan kompaniyalar qatoriga LinkedIn ijtimoiy tarmog‘i, Airbnb onlayn e’lonlar maydoni qo‘shildi. Yaqin kunlarda ularning ortidan Firefox brauzeri ishlab chiqaruvchisi Mozilla hamda Snapchat va WhatsApp messenjerlariga egalik qiluvchi kompaniyalar ergashadi.\nEslatib o‘tamiz, 16-fevral kuni AQSh sudi Apple korporatsiyasi Federal qidiruv byurosi xodimlariga “San-Bernardino mergani”ning telefonini buzib, undagi ma’lumotlarni olishda yordam berishi lozimligi haqida qaror qabul qildi.\nSud qaroriga muvofiq, korporatsiya shu paytga qadar terrorchilardan biri Said Faruqning mobil uskunasi ma’lumotlariga buzib kira olmayotgan FQB xodimlariga maxsus dasturiy ta’minot taqdim etishi talab qilinadi. Korporatsiya rahbari Tim Kuk bunga javoban sud qaroriga rasmiy e’tiroz bildirilishini ta’kidlab o‘tgan edi.", "category": "Texnologiyalar", "title": "AQSh hukumati bilan smartfonlar himoyasini buzish borasida bahslashayotgan Apple’ni 20 ga yaqin kompaniya qo‘llab quvvatladi", "date": "03/04/2016", "url": "https://daryo.uz/2016/03/04/aqsh-hukumati-bilan-smartfonlar-himoyasini-buzish-borasida-bahslashayotgan-appleni-20-ga-yaqin-kompaniya-qollab-quvvatladi/"}
{"content": "Italiyalik xonanda Al Bano yurak xuruji tufayli shoshilinch operatsiyani boshidan o‘tkazdi. Bu haqda “TASS” xabar bermoqda.\n\nQo‘shiqchi Rimda o‘tkaziladigan Rojdestvo konserti repetitsiyasi chog‘ida o‘zini noxush his etdi. Natijada Italiya poytaxtidagi kasalxonalardan birida 73 yoshli Al Banoga stentlar qo‘yildi. U endi o‘zini yaxshi his etayotgani, yaqin orada kasalxonadan chiqishga umid qilayotgani va hozircha konsertlarini bekor qilmagani bildirilmoqda.\nKelgusi yil boshida Al Bano sobiq turmush o‘rtog‘i va sahnadagi sherigi Romina Pauer bilan Germaniyada konsert berishi lozim. U Romina bilan salkam 20 yillik tanaffusdan so‘ng ikki yil avval Moskvadagi konsertda birga ishtirok etgandi.", "category": "Madaniyat", "title": "Al Bano yurak xuruji tufayli shoshilinch operatsiyani boshidan o‘tkazdi", "date": "12/11/2016", "url": "https://daryo.uz/2016/12/11/al-bano-yurak-xuruji-tufayli-shoshilinch-operatsiyani-boshidan-otkazdi/"}
{"content": "Izzatilla Toshkenboyev Italiyadagi XIII Chitta di Pezaro xalqaro musiqa tanlovidagi “Milliy kuylar” toifasida, “Musiqa uchun Di Ferdinando” va Vittorio Livi nomidagi xalqaro tanlovlarning bosh mukofotlarini qo‘lga kiritdi. Bu haqda “Jahon” xabar bermoqda.\n\nU Joakkino Rossini nomidagi Xalqaro musiqa festivalida o‘zbek milliy musiqa asbobi — changda “Sevilyalik sartarosh” operasidagi musiqali muqaddimani hamda o‘zbek va jahon mumtoz san’ati asarlarini yuksak mahorat bilan ijro etgani bois ulkan muvaffaqiyat va e’tirofga sazovor bo‘ldi. U O‘zbekistondan birinchi bo‘lib “Kelajak musiqachisi” toifasida musiqa olamidagi eng yuksak mukofotlardan biri — “Chinni qalb” sovrinini qo‘lga kiritdi.\n\nKeng miqyosda e’tirof qozonish I. Toshkenboyevga Vatikanning mashhur Avliyo Pyotr maydonida Italiyaning RAI teleradiokompaniyasi tomonidan tashkil qilingan Xalqlar o‘rtasida san’at va musiqa vositasidagi do‘stlik festivalida butun jahonning yuz minglab tomoshabinlari qarshisida o‘z mahoratini namoyish etish imkonini berdi. Yosh sozanda chang asbobida musiqani zo‘r mahorat bilan ijro etgani bois Rim Papasi Fransisk o‘z  taassurotini izhor etgan holda u bilan shaxsan tanishdi. Pontifik O‘zbekiston vakili taqdim etgan do‘ppini esdalik sovg‘asi sifatida oldi.", "category": "Madaniyat", "title": "O‘zbekistonlik yosh sozanda Italiyani maftun etdi", "date": "10/11/2016", "url": "https://daryo.uz/2016/10/11/ozbekistonlik-yosh-sozanda-italiyani-maftun-etdi/"}
{"content": "Airbus aviasozi Uber kompaniyasi bilan Uber’ning avtotransport sohasidagi xizmatiga o‘xshash yo‘lovchilarni vertolyot orqali tashish xizmatini ishga tushiradi. Bu haqda Myunxendagi Digital-Life-Design 2016 konferensiyasida Airbus Group bosh direktori Tom Enders ma’lum qildi, deb xabar beradi “Kommersant”.\n\nUshbu servis operatori Airbus’ning H123 va H130 rusumidagi vertolyotlaridan foydalanadi.\nMazkur servis narxi qancha bo‘lishi hozircha noma’lum. Servis Park-siti (Yuta)da 21-yanvar kuni boshlanadigan “Sandens” kinofestivalida ilk marta sinovdan o‘tkaziladi.", "category": "Texnologiyalar", "title": "Airbus va Uber vertolyot taksilarini yaratadi", "date": "01/20/2016", "url": "https://daryo.uz/2016/01/20/airbus-va-uber-vertolyot-taksilarini-yaratadi/"}
{"content": "Turkiyaning yahudiy jamoasi turli diniy konfessiyalar o‘rtasidagi o‘zaro hurmatni namoyish etish maqsadida minglab musulmonlar uchun iftorlik tashkil etdi. Bu haqda O‘zbekiston musulmonlari idorasi “Anadolu” agentligiga tayanib xabar berdi.\n\nTurkiyaning Edirna shahrida mingdan ortiq musulmon ishtirok etgan iftorlik tashkil etilgan. Bu singari iftorlik bu yil to‘rtinchi marta tashkil etilayotgani va yildan yilga ko‘pchilikning diqqat-e’tiboriga sazovor bo‘layotgani aytilgan.", "category": "Dunyo", "title": "Turkiya yahudiylari musulmonlar uchun iftorlik uyushtirdi", "date": "06/08/2018", "url": "https://daryo.uz/2018/06/08/turkiya-yahudiylari-musulmonlar-uchun-iftorlik-uyushtirdi/"}
{"content": "Oliy Majlis Qonunchilik palatasi deputati Akmal Umirzoqov kontraktlar narxining ko‘tarilishiga o‘zining Facebook’dagi sahifasi orqali munosabat bildirdi. Bu haqda huquqshunos, bloger Xushnudbek Xudoyberdiyev o‘zining Telegram kanalida ma’lum qildi.\n\nO‘zgargan kontrakt, sendan bir o‘tinch, endi oshma. Oshsang shundoq ham 8 foiz talaba bo‘lgan 600 000 yoshlar o‘qishga qiynaladi. Seni o‘zi kim belgilaydi, belgilashda qaysi mezonlar inobatga olinadi-a? Oliy Majlisniyam oshirishdan oldin fikrini olmabsan-da. Oliy Majlisni fikrini nima qizig‘i bor aslida. Bitta KabMin qarori qonundanam ulug‘-ku.\nBu ilm degani anqoni urug‘i-yu, faqat saralanganlar tahsil oladimi? Maqsad puli borga tahsil olish imkonini berishmi?\nO‘qimoqchimish, nima, dunyoni oberarmiding?!\nO‘qigan anu qo‘shnini bolasimi?! Uchta diplomi bor, ikkitasini dunyoning TOP 100 universitetidan olgan. Hozir post yozib o‘tiribti. Ungayam qiyin.\nAkmal Umirzoqov, Oliy Majlis Qonunchilik palatasi deputati \nXushnudbek Xudoyberdiyevning izohlashicha, deputat post so‘ngida keltirgan misolida katta ehtimol bilan o‘zini nazarda tutmoqda. Chunki Akmal Umirzoqov Toshkent davlat yuridik instituti, Glazgo universiteti va Yaponiyaning Sukuba universitetida tahsil olgan.", "category": "Mahalliy", "title": "Oliy Majlis Qonunchilik palatasi deputati OTMlarda kontrakt narxining ko‘tarilishini qoraladi", "date": "07/11/2018", "url": "https://daryo.uz/2018/07/11/oliy-majlis-qonunchilik-palatasi-deputati-otmlarda-kontrakt-narxining-kotarilishini-qoraladi/"}
{"content": "Andijon viloyat hokimi Shuhrat Abdurahmonov viloyat tadbirkorlariga murojaat qilib, karantin sababli to‘xtab qolgan ishlab chiqarish korxonalari faoliyatini yo‘lga qo‘yishga chaqirdi.\n\nAyni paytda Andijon viloyatida 28 mingdan ziyod kichik biznes va xususiy tadbirkorlik subyektlari ro‘yxatdan o‘tib, faoliyat yuritadi. Mamlakatda tarqalgan koronavirus pandemiyasi sababli ularning aksariyati o‘z faoliyatini vaqtincha to‘xtatgan edi. Viloyat hokimi Shuhrat Abdurahmonov viloyatdagi tadbirkorlarga murojaat qilib, karantin hamda infeksiya tarqalishining oldini olish bo‘yicha belgilangan tartiblarga amal qilgan holda ishlab chiqarish korxonalari faoliyatini yo‘lga qo‘yish zarurligini ta’kidladi.\n“Koronavirus pandemiyasi bizni ancha murakkab ahvolga solib qo‘ydi. Lekin bu bilan hayot to‘xtab qolmasligi kerak. To‘g‘ri, xalqimiz salomatligi hamma narsadan ustun. Biroq ishlab chiqarishni davom ettirmaydigan bo‘lsak, butun iqtisodiyotimiz izdan chiqib ketishi, ertaga bugungidanda murakkab vaziyatga tushib qolishimiz mumkin. Shuning uchun 30—50 nafar ishchi ishlaydigan turli yo‘nalishlardagi sexlar, umuman, barcha katta-kichik ishlab chiqarish korxonalari faoliyatini tiklashimiz lozim”, — dedi onlayn murojaatda viloyat hokimi Shuhrat Abdurahmonov.\nViloyat hokimining qayd etishicha, tadbirkorlar koronavirus yuqishi va tarqalishining oldini olish bo‘yicha belgilangan tartiblarga rioya etgan holda korxonalar faoliyatini yo‘lga qo‘yish choralarini ko‘rishi kerak. Ish boshlagan korxonalarda ishchi-xizmatchilar salomatligini nazorat qilish, dezinfeksiya ishlarini tashkil etish uchun shifokor va mutaxassislar biriktirib berilishi ma’lum qilindi.\nShuningdek, viloyat hokimi tadbirkorlarning faoliyatiga to‘siq bo‘layotgan muammolarni bartaraf etishga, xususan, kredit olish, soliq, kredit to‘lovlari muddatini uzaytirish yuzasidan ularga ko‘mak berishga tayyor ekanligini aytib o‘tdi.\nViloyat hokimi murojaatda umumta’lim maktabi, kollej o‘quvchilari, oliy o‘quv yurtlari talabalari, ayniqsa, yoshi ulug‘ insonlarni uyda qolishga, kitob o‘qishga, foydali ish bilan shug‘ullanishga, umuman, viloyat aholisini agar zarurat bo‘lmasa, ko‘chaga chiqmaslikka, shaxsiy gigiyena qoidalariga qat’iy amal qilishga chaqirdi.\nAvvalroq Andijonda koronavirusga chalingan bemorlarning 78 nafari tibbiyot xodimlari ekanligi haqida xabar berilgan edi.\nMavzuga doir: Shavkat Mirziyoyev: “Hokimlar va sektor rahbarlari kam ta’minlangan oilalarni qo‘llab-quvvatlash ishlariga shaxsan javob beradi”", "category": "Mahalliy", "title": "Andijon viloyati hokimi Shuhrat Abdurahmonov 30—50 nafar ishchisi bor tadbirkorlarni o‘z faoliyatini qayta tiklashga chaqirdi", "date": "04/17/2020", "url": "https://daryo.uz/2020/04/17/andijon-viloyati-hokimi-shuhrat-abdurahmonov-30-50-nafar-ishchisi-bor-tadbirkorlarni-oz-faoliyatini-qayta-tiklashga-chaqirdi/"}
{"content": "O‘zbekistonning birinchi raqamli tennischisi Nigina Abduraimova Ozarbayjon poytaxti Boku shahrida start olgan Baku Cup tennis turnirining saralash bahslarida ishtirok etyapti, deb xabar beradi “Olamsport.com”.\n\nTurnirning mukofot jamg‘armasi 250 ming AQSh dollarini tashkil qiladi.\nSaralash musobaqasining 6-raketkasi sifatida qayd etilgan Nigina ilk davrada rossiyalik Kseniya Likinaga qarshi kortga chiqdi. Bir soatu 16 daqiqa davom etgan uchrashuvda Abduraimova 6:3, 6:4 hisobida g‘alaba qozondi.\nEndi Nigina asosiy to‘r musobaqasiga chiqishi uchun italiyalik Nastasya Barnettni mag‘lub etishi kerak.", "category": "Sport", "title": "Nigina Abduraimova Bokudagi tennis turniri saralashini g‘alaba bilan boshladi", "date": "07/27/2015", "url": "https://daryo.uz/2015/07/27/nigina-abduraimova-bokudagi-tennis-turniri-saralashini-galaba-bilan-boshladi/"}
{"content": "5-sentabrdan boshlab mehmonxonalar xorijlik fuqarolarga va fuqaroligi yo‘q shaxslarga, jumladan, turistik faoliyat ko‘rsatuvchi subyektlarga ko‘rsatgan xizmatlari uchun to‘lovlarni milliy valyutada qabul qiladi. To‘lov xalqaro plastik kartalar orqali amalga oshirilgan vaziyatlarda ististo qilinadi. Bu haqda Turizmni rivojlantirish davlat qo‘mitasiga asoslanib, “Gazeta.uz” xabar berdi.\n\nMehmonxonalar elektron tablo-kalkulyatorlardan faqat xalqaro plastik kartalar orqali to‘lov qilmoqchi bo‘lgan xorijiy fuqarolarga so‘mning o‘sha paytdagi ayirboshlash kursidan kelib chiqqan holda hisoblash uchun ma’lumot olish maqsadida foydalanishi mumkin bo‘ladi.\nTuristik to‘lov ayni vaqtda mehmonxona mijozlari tomonidan milliy valyutada 1 AQSh dollari uchun 8100 so‘m miqdorida to‘lanadi. To‘lovning yangi miqdori Vazirlar Mahkamasining 15-martdagi “O‘zbekiston Respublikasida turizmni yanada qo‘llab-quvvatlash va rivojlantirish chora-tadbirlari to‘g‘risida” qaroriga o‘zgartirish kiritilganidan so‘ng ma’lum qilinadi.\nTurizmni rivojlantirish qo‘mitasi turistik faoliyatning barcha subyektlariga respublika fuqarolari uchun tovarlar va xizmatlar uchun narxlar hamda tariflarni asossiz oshirmaslik va joriy narxni milliy valyutada saqlab turishni tavsiya qildi. Agar u dollarning so‘mga nisbatan kursi bo‘yicha belgilangan bo‘lsa, tegishli Farmonni imzolash vaqtida amalda bo‘lgan so‘mning dollarga nisbatan kursiga ko‘ra hisoblab chiqilgan miqdordan oshib ketmasligi kerak (4210,35 so‘m).", "category": "Mahalliy", "title": "O‘zbekiston mehmonxonalari to‘lovlarni faqat so‘mda qabul qiladi", "date": "09/12/2017", "url": "https://daryo.uz/2017/09/12/ozbekiston-mehmonxonalari-tolovlarni-faqat-somda-qabul-qiladi/"}
{"content": "GM Uzbekistan AJ xarid jarayonlari shaffofligini ta’minlash maqsadida kompaniyaning rasmiy saytida “Avtosalonga yetkazilgan avtomobillar ro‘yxati” bo‘limi orqali mijozlarni xabardor qilish yangi xizmatini yo‘lga qo‘ydi. Bu haqda kompaniya matbuot xizmati xabar berdi.\n\nEndi kompaniyaning rasmiy sahifasiga avtomobili avtosalonga yetkazilgan xaridorlar ro‘yxati joylab boriladi. Ma’lumotlar kunlik tarzda yangilanib boriladi. Ro‘yxat bilan quyidagi havola orqali tanishish mumkin: http://gmuzbekistan.uz/\nYangi xizmat avtomobil xaridining barcha bosqichida shaffoflikni ta’minlashga xizmat qiladi.\n“Turli bahonalar bilan sizdan avtomobil yetkazib berishda qo‘shimcha mablag‘ talab qilingan holatlarda siz GM Uzbekistan AJ da tashkil etilgan Call-Markazga (+99871) 141-77-77 raqamlari orqali yohud Bosh Prokuraturaning 10-07 ishonch raqamlari orqali murojaat qilishingiz mumkin”, — deyiladi xabarda.", "category": "Mahalliy", "title": "Endi xaridor avtosalonga avtomobili yetkazilganligi to‘g‘risidagi ma’lumotni GM Uzbekistan sayti orqali bilishi mumkin", "date": "10/17/2018", "url": "https://daryo.uz/2018/10/17/endi-xaridor-avtosalonga-avtomobili-yetkazilganligi-togrisidagi-malumotni-gm-uzbekistan-sayti-orqali-bilishi-mumkin/"}
{"content": "Xonanda Lola “Darakchi” gazetasi bilan intervyu chog‘ida muxlislarning ko‘plab savollariga javob berdi, deb yozadi “Darakchi.uz”. Xususan, san’atni tark etishi haqidagi savollardan biriga u quyidagicha javob berdi:\n\n“So‘nggi paytlarda shu haqda ko‘p o‘ylayapman. Men hech qachon ijod qilishdan to‘xtamayman, biroq uchinchi marotaba ona bo‘lishni rejalashtirsam, darvoqe, ayni damda aynan shuni istayapman, ijodda tanaffus qilaman. Tanaffus paytida homiladorlik davrim va farzandim tug‘ilishidan to‘laligicha zavqlanishni istayman va faqat ilhom kelgandagina ijod qilaman”.\nShuningdek, Lola “Bo‘lajak turmush o‘rtog‘ingizni uchratdingizmi?” — degan savolga ancha o‘ylanib, tabassum bilan “Balki”, deya javob berdi.\n“Bo‘lajak turmush o‘rtog‘im bolalarimga juda yaxshi munosabatda bo‘ladi, men buni bilaman, u ularni jon-u dilidan yaxshi ko‘radi”,— deya qo‘shimcha qildi xonanda.", "category": "Madaniyat", "title": "Lola bo‘lajak turmush o‘rtog‘ini uchratgani haqidagi savolga javob berdi", "date": "03/23/2016", "url": "https://daryo.uz/2016/03/23/lola-bolajak-turmush-ortogini-uchratgani-haqidagi-savolga-javob-berdi/"}
{"content": "Argentina terma jamoasining sobiq bosh murabbiyi Diyego Maradona yana bir bor matbuot vakillari bilan janjal markaziga tushdi, deya xabar beradi Metro’ga asoslanib, Stadion.uz.\n\nIchida dugonasi va o‘g‘li Diyego Fernando bo‘lgan Diyego Maradonaning mashinasi teatrga ketayotgan vaqtda matbuot vakillarining katta guruhi tomonidan o‘rab olindi.\nMaradona mashinadan tushdi va muxbirlarning biriga qo‘l ko‘tarib, intervyu berishni istamayotganligini aytdi.\nMaradona bir yil avval ham o‘g‘lining suratini o‘zining ruxsatisiz olmoqchi bo‘lgan jurnalistga hujum qilgan edi.", "category": "Sport", "title": "Diyego Maradona jurnalistga qo‘l ko‘tardi", "date": "08/11/2014", "url": "https://daryo.uz/2014/08/11/diyego-maradona-jurnalistga-qol-kotardi/"}
{"content": "8-mart — Xalqaro xotin-qizlar bayrami kuni Turkmanistonda bo‘lib o‘tgan tadbirlardan birida ayollarga sovg‘a sifatida mamlakat prezidenti Gurbanguli Berdimuhamedov qo‘shiqlar kuylayotgani aks etgan videoyozuv namoyish etildi. Ushbu videorolik YouTube’ga joylandi.\nU gitara chalib ijro etgan qo‘shiqlar orasida 80-yillarda mashhur bo‘lgan “Krug” guruhining “Qoraqum” qo‘shig‘i ham bor edi. Qandaydir sabablarga ko‘ra, ushbu bayram tadbiri videosi o‘n kundan keyingina televideniye orqali ko‘rsatildi.\n", "category": "Dunyo", "title": "Video: Turkmaniston prezidenti qo‘shiq kuylab berdi", "date": "03/22/2018", "url": "https://daryo.uz/2018/03/22/video-turkmaniston-prezidenti-qoshiq-kuylab-berdi/"}
{"content": "“Lanit” kompaniyasi asoschisi Georgiy Gens 30-aprel kuni 64 yoshida vafot etdi. Bu haqda “Kommersant” xabar berdi. “Lanit” tarkibiga Lego, re:Store va boshqa tarmoqlar kiradi.\n\nXabar qilinishicha, Gens Uzoq Sharqda chang‘ida uchishga borgan vaqtda vafot etgan. Shifokorlar tomonidan berilgan dastlabki ma’lumotlarga qaraganda, qonning ivib qolishi uning o‘limiga sabab bo‘lgan.\nKompaniya Gensning o‘limi haqida hali rasmiy bayonot bergani yo‘q.", "category": "Dunyo", "title": "Lego va re:Store tarmoqlarining egasi vafot etdi", "date": "04/30/2018", "url": "https://daryo.uz/2018/04/30/lego-va-restore-tarmoqlarining-egasi-vafot-etdi/"}
{"content": "UFC promousheni Toshkent vaqti bilan 19-yanvar tongida Las-Vegasda UFC 246 musobaqasini o‘tkazadi.\n\nMusobaqaning asosiy jangi Konor Makgregor (21-4) hamda Donald Serrone (36-13) o‘rtasida kechadi.\nUshbu to‘qnashuvni @Daryo_sport hamda @Ufcboxuz kanallarida jonli efirda kuzatib borishingiz mumkin.\nJang oqshomining boshqa juftliklari bilan tanishing:\nJanglar Toshkent vaqti bilan 06:00 da boshlanadi. Konor—Serrone jangi esa 10:00 da boshlanishi kutilmoqda.", "category": "Sport", "title": "UFC 246: Konor Makgregor 19-yanvar tongida navbatdagi jangini o‘tkazadi", "date": "01/18/2020", "url": "https://daryo.uz/2020/01/18/ufc-246-konor-makgregor-19-yanvar-tongida-navbatdagi-jangini-otkazadi/"}
{"content": "30-may kuni muhtasham “Uembli” stadionida Angliya Kubogi final o‘yini bo‘lib o‘tdi, deb xabar qiladi “Arena.uz”.\n\nUchrashuvda musobaqaning amaldagi g‘olibi sanalmish “Arsenal” “Aston Villa”ni 4:0 hisobida tor-mor etib, qatorasiga ikkinchi marta Kubokni qo‘lga kiritdi.\nShu tariqa, “kanonirlar” o‘z tarixida 12-bor turnir g‘olibiga aylandi va bu borada “Manchester Yunayted”ni ortda qoldirib, yaqqol rekordchi bo‘lib oldi.\nAngliya Kubogi. Final\nARSENAL – ASTON VILLA 4:0 (1:0)\n30-may, 21.30, “Uembli”\nGollar: 1:0 – 40 Uolkott, 2:0 – 50 Sanches, 3:0 – 62 Mertesaker, 4:0 – 90 Jiru.\nArsenal – Shchesni, Koselni, Belerin, Mertesaker, Monreal, O‘zil (Uilsher, 77), Koklen, Remzi, Kasorla, Uolkott (Jiru, 77), Sanches (Oksleyd-Chemberlen, 90).\nAston Villa – Given, Xatton, Vlar, Okore, Richardson (Bakuna, 68), Grilish, Vestvud (Sanches, 71), Kleverli, Delf, Nzogbiya (Agbonlaxor, 53), Benteke.\nOgohlantirishlar: Kleverli (14), Xatton (33), Delf (37), Vestvud (52), Agbonlaxor (83).", "category": "Sport", "title": "“Arsenal” Angliya Kubogi finalida “Aston Villa”ni tor-mor etdi", "date": "05/31/2015", "url": "https://daryo.uz/2015/05/31/arsenal-angliya-kubogi-finalida-aston-villani-tor-mor-etdi/"}
{"content": "18-yanvar kuni Qozog‘iston orqali Rossiyaga ketayotgan o‘zbekistonliklar bo‘lgan avtobus yonib ketishi oqibatida 52 nafar o‘zbekistonlik tiriklayin yonib ketdi. O‘zbekiston FVV 29 qurbonning ismlarini e’lon qildi: ularning barchasi namanganlik. Yonayotgan avtobusdan omon qolgan ikki o‘zbekistonlik ham Namangandan.\n\nBu hodisadan avvalroq Davlat statistika qo‘mitasi 2017-yilda O‘zbekistonda o‘rtacha oylik nominal hisoblangan ish haqi 1 453 200 so‘mni tashkil etganini ma’lum qilgan edi. Qo‘mita axborotida o‘rtacha oylik ish haqining eng past miqdori Namanganda qayd etilgani, viloyatda o‘rtacha oylik ish haqi 1 140 500 so‘mni tashkil etishi aytilgan edi.", "category": "Mahalliy", "title": "O‘zbekistonda o‘rtacha oylik ish haqining eng past ko‘rsatkichi — Namanganda. Qozog‘istonda avtobusda yonib ketganlarning kamida 29 nafari — Namangandan", "date": "01/19/2018", "url": "https://daryo.uz/2018/01/19/ozbekistonda-ortacha-oylik-ish-haqining-eng-past-korsatkichi-namanganda-qozogistonda-avtobusda-yonib-ketganlarning-kamida-29-nafari-namangandan/"}
{"content": "Walt Disney “Yulduzlar jangi: Kuchning uyg‘onishi” filmining dunyo bo‘yicha yig‘imlari fevralning ilk dam olish kunlari 2 milliard dollarlik chegaradan o‘tishi, jumladan, AQShda 900 million dollar to‘plashini taxmin qilmoqda. Bu haqda kompaniya saytida ma’lum qilingan.\n\n“Bu ‘Yulduzlar jangi’, Lucasfilm va Disney uchun tarixiy holat”, — deya ta’kidlagan Walt Disney Studios raisi Alan Xorn.\n“Yulduzlar jangi” epopeyasining yettinchi filmi keltirgan daromadi bo‘yicha hozircha uchinchi o‘rinni egallab turibdi. Kino tarixida eng daromadgir kartinalar sifatida Jeyms Kemeronning “Avatar” (2,78 milliard dollar) va “Titanik” (2,18 milliard dollar) filmlari qolmoqda.", "category": "Madaniyat", "title": "“Yulduzlar jangi: Kuchning uyg‘onishi” filmi keltirgan daromad 2 mlrd dollardan oshishi kutilmoqda", "date": "02/06/2016", "url": "https://daryo.uz/2016/02/06/yulduzlar-jangi-kuchning-uygonishi-filmi-keltirgan-daromad-2-mlrd-dollardan-oshishi-kutilmoqda/"}
{"content": "“Yandeks” kompaniyasi direktorlar kengashi raisi Alfred Fenoti 90 yoshida vafot etdi. Bu haqda “Gazeta.ru” xabar bermoqda.\n\n“Biz Fenotining o‘limidan chuqur qayg‘udamiz. U atoqli inson va tug‘ma yetakchi, kompaniyamiz uchun bitmas-tuganmas energiya manbai edi. Bizga endi uning bilimi, zukkoligi yetishmasligini his etib turibmiz”, — deya ta’kidlagan “Yandeks” bosh direktori Arkadiy Voloj.\nAlfred Fenoti kompaniya tashkil etilganida direktorlar kengashi tarkibiga  kirgan, kengash raisi lavozimini esa 2008-yilda egallagandi.", "category": "Texnologiyalar", "title": "“Yandeks” direktorlar kengashi raisi vafot etdi", "date": "03/29/2016", "url": "https://daryo.uz/2016/03/29/yandeks-direktorlar-kengashi-raisi-vafot-etdi/"}
{"content": "Moskva markazidagi Ilinka ko‘chasida taksi olomonga bostirib bordi. Bu haqda “Korrespondent.net” xabar bermoqda.\n\nAvariya oqibatida 8 kishi jabrlandi. Ular orasida Meksika va Ozarbayjonning ikki nafardan fuqarosi hamda bir ukrainalik borligi aytilmoqda. Jabrdiydalarning 7 nafari qoniqarli holatda, bir ayol o‘rta darajada yaralangan.\nPolitsiya taksini boshqargan Qirg‘iziston fuqarosini qo‘lga oldi. U shirakayf bo‘lmagani va rulda uxlab qolgani bildirilmoqda. Mazkur holat yuzasidan jinoiy ish qo‘zg‘atildi.\n", "category": "Dunyo", "title": "Moskva markazida taksi olomonga bostirib borib, 8 kishini yaraladi (video)", "date": "06/17/2018", "url": "https://daryo.uz/2018/06/17/moskva-markazida-taksi-olomonga-bostirib-borib-8-kishini-yaraladi-video/"}
{"content": "Sony kompaniyasi selfi-suratlar olish uchun mo‘ljallangan Xperia C3 smartfonini taqdim etdi. Bu haqda Gizmodo sayti xabar berdi.\nSony Xperia C3 smartfonida asosiy e’tibor avtoportret olishga qaratilgani bois, uning old kamerasi 5 megapiksel bo‘ladi va unda maxsus sensorlar o‘rnatiladi. Old kamera suratga olish paytida siz va do‘stlaringizni ekranga sig‘dira oladi.\nShuningdek, smartfonda kamera uchun mo‘ljallangan bir qancha dasturlar hamda selfi-suratlar ramkalari mavjud bo‘ladi. Smartfonning orqa kamerasi esa 8 megapikselni tashkil etadi.\n\nSmartfon 5,5 dyuym va 1280×720 o‘lchamli Triluminous displeyi, 1,2 GGers chastotaga ega Qualcomm Snapdragon to‘rt yadroli protsessori, 1 Gb tezkor va MicroSD yordamida 32 gigabaytgacha oshirish mumkin bo‘lgan 8 Gb ichki xotiraga ega bo‘ladi. Unda Android 4.4 KitKat operatsion tizimi o‘rnatiladi, akkumulyatorining quvvati esa 2500 mA·soatni tashkil etadi.\nXperia C3 smartfoni avgustdan boshlab chiqariladi. U qora, oq va och ko‘k rangdagi korpuslarda taqdim etiladi. Hozircha uning narxi qanday bo‘lishi haqida ma’lumotlar berilmagan.", "category": "Texnologiyalar", "title": "Sony selfi-surat olish uchun mo‘ljallangan Xperia C3 smartfonini taqdim etdi", "date": "07/10/2014", "url": "https://daryo.uz/2014/07/10/sony-selfi-surat-olish-uchun-moljallangan-smartfon-ishlab-chiqaradi/"}
{"content": "“Eng zamonaviy qaynona” nomiga “MY5” telekanali orqali namoyish etilayotgan “Qaynona-kelin” serialidagi roli uchun O‘zbekistonda xizmat ko‘rsatgan artist Mavluda Asalxo‘jayeva loyiq ko‘rildi. Bu haqda “Darakchi” nashri xabar bermoqda.\n\n“Hayotda juda qattiqqo‘l qaynona emasman. Kelinim singlim bo‘lgani bilan (xonanda turmush o‘rtog‘ining o‘g‘liga o‘z singlisini kelin qilgan) tergayman, ro‘zg‘or yumushlarini o‘rgataman. Lekin hamma ishiga burnimni suqavermayman. Axir ular ham yosh, o‘zi istagancha yashashni xohlaydi. Ikki yoshning orasiga tiqilib, o‘g‘liga kelinini yomonlaydigan qaynonalardan emasman. Agar kelinim singlim bo‘lmagan taqdirda ham bunday qilmasdim.\nLekin men uydaligimda ko‘zimdan yo‘qolib qolishiga, uyiga kirib ketishiga yo‘l qo‘ymayman. Kelinmi, yonimda bo‘lsin. Issiq-sovug‘imdan xabardor bo‘lib tursin, deyman-da.\nSerialdagi kelinim Parizodani ham juda yaxshi ko‘raman. U biroz ayyor bo‘lishiga qaramay, shirinsuxanlik bilan ko‘ngilga yo‘l topa oladi. Ishini darrov bitiradi. Hamma kelinlar unga o‘xshasa, qaynonalar jon desa kerak”.", "category": "Madaniyat", "title": "Mavluda Asalxo‘jayeva: “Uydaligimda kelinimni uyiga kirib ketishiga yo‘l qo‘ymayman”", "date": "03/07/2015", "url": "https://daryo.uz/2015/03/07/mavluda-asalxojayeva-uydaligimda-kelinimni-uyiga-kirib-ketishiga-yol-qoymayman/"}
{"content": "Ispaniyaning “Barselona” klubi hujumchisi Neymar “Barselona”ning so‘nggi mashg‘ulotga kelmadi. “Chempionat” klubning Twitter’dagi rasmiy sahifasiga tayanib, bu ish bosh murabbiy Ernesto Valverdening ruxsati bilan amalga oshgani haqida yozdi.\n\nBungacha ispan OAVni Neymar jamoadoshlariga Parij klubi safiga ketayotganini ma’lum qilgani haqidagi xabarlar bosib ketgandi.\nAyni vaqtda “PSJ” Neymarning ko‘tarma narxi bo‘lgan 222 millionni to‘lashga tayyor.", "category": "Sport", "title": "Neymar “Barselona”ning so‘nggi mashg‘ulotiga kelmadi", "date": "08/02/2017", "url": "https://daryo.uz/2017/08/02/neymar-barselonaning-songgi-mashgulotiga-kelmadi/"}
{"content": "Rossiyaning “Lukoyl” korporatsiyasi O‘zbekistondagi Qandim gazni qayta ishlash majmuasining qurilishini moliyalashtirishga 660 million dollar miqdorida kredit mablag‘larini jalb etdi. Bu haqda “Interfaks” xabar bermoqda.\n\nAytilishicha, kredit 10 yil muddatga olingan.\nQarz oluvchi sifatida LUKOIL Overseas Uzbekistan Ltd. ko‘rsatilgan. Kreditorlar — ING Bank, UniCredit Bank, Deutsche Bank guruhlari. Sug‘urta Korea Trade Insurance Corporation (K-Sure) tomonidan qoplanadi.\nLoyihaga kiritilgan umumiy investitsiyalar miqdori 3,4 milliard dollarni tashkil etdi. Kiritmalarning umumiy summasi — 5,2 milliard dollar.\nEslatib o‘tamiz, Qandim majmuasining ochilishi bugun, 19-aprel kuni bo‘lib o‘tdi.", "category": "Mahalliy", "title": "“Lukoyl” Qandim GQIM qurilishiga 660 mln dollar kredit oldi", "date": "04/19/2018", "url": "https://daryo.uz/2018/04/19/lukoyl-qandim-gqim-qurilishiga-660-mln-dollar-kredit-oldi/"}
{"content": "Chinozlik Ahmadboyning noqonuniy faoliyatiga chek qo‘yilgan vaqtda olib qo‘yilgan turli rusumdagi 105 ta avtomobil o‘z qonuniy egalariga qaytarib berildi. Bu haqda “O‘zbekiston 24”ning “Axborot 24” dasturida ma’lum qilindi.\nMilliy xavfsizlik xizmati Tergov boshqarmasi ma’lumotlariga ko‘ra, fuqarolar bu transport vositalarini ikki barobar ko‘paytirib olish sharti bilan, Ahmadboyga ixtiyoriy ravishda topshirgan. Ayni vaqtda ular Ahmadboydan pul olishga ulgurmagan.\n\nAvtomobilini qaytarib olayotgan bir guruh fuqarolar “Axborot 24”ga qisqa intervyu bergan bo‘lib, ularning deyarli bari o‘z vaqtida avtomobilidan umidini uzib bo‘lgani, bugun mashinalar qaytarib berilayotganidan juda xursand ekanini ta’kidlagan.\nMavzuga doir: Chinozlik Ahmadboyga nisbatan tergov harakatlari davom etmoqda", "category": "Mahalliy", "title": "Ahmadboy ishi bo‘yicha olib qo‘yilgan 105 avtomobil egalariga qaytarib berildi (video)", "date": "01/31/2018", "url": "https://daryo.uz/2018/01/31/ahmadboy-ishi-boyicha-olib-qoyilgan-105-avtomobil-egalariga-qaytarib-berildi-video/"}
{"content": "Nokia kompaniyasi smartfonlar bozoriga qaytganidan so‘ng birinchi uskunani rasman taqdim etdi. Bu haqda, Reuters’ga asoslanib, “Hi-Tech.Mail.ru” xabar bermoqda.\n\nAndroid 7.0 dasturiy ta’minotida ishlaydigan smartfon hozircha faqat Xitoyda sotiladi.\n\nYangi Nokia 6 ning dizayni ixcham uslubda ishlangan. Ilgarigi Lumia’lar silliq qilib ishlangan bo‘lsa, yangi uskunaning ekrani qabariq 2,5D-oyna bilan qoplangan.\n\nYangi Nokia smartfonlarini bozorda ommalashtirish bilan shug‘ullanadigan HMD Global taqdim etilgan yangilikning asosiy texnik tavsiflarini oshkor etdi.\nEkran: 5,5 dyuym, Full HD\nChipset: Qualcomm Snapdragon 430\nOperativ xotira: 4 Gb\nDoimiy xotira: 64 Gb\nMicroSD kartalarini qo‘llab-quvvatlash: bor\nAsosiy kamera: 16 Mp, f/2.0, fazali avtofokus\nFrontal kamera: 8 Mp, f/2.0\nAkkumulyator: 3000 mA/soat\nLTE: bor\nAkustika: Dolby Atmos\nOS: Android 7.0\nKorpus: alyuminiy\n", "category": "Texnologiyalar", "title": "Nokia 6 smartfoni rasman taqdim etildi", "date": "01/08/2017", "url": "https://daryo.uz/2017/01/08/nokia-6-smartfoni-rasman-taqdim-etildi/"}
{"content": "Samarqand viloyati IIB Kattaqo‘rg‘onda zo‘ravon bosqinchilarni jinoyat joyida qo‘lga oldi,deb xabar beradi O‘zbekiston Respublikasi IIV Jamoatchilik va ommaviy axborot vositalari bilan aloqalar boshqarmasi.\n\n“Kattaqo‘rg‘on tumanida 29-oktabr soat 00:30 larda Pastdarg‘om tumanida yashovchi A.A. va A.J.lar o‘zlarining Nexia rusumli avtomashinasida pichoq va yog‘och bo‘laklari bilan qurollangan holda Sh.R.ning uyi oldiga kelib, ochiq eshik orqali bosqinchilik maqsadida Sh.R.ning uyiga kirganida ichki ishlar organlari xodimlar tomonidan ushlangan”, — deyiladi xabarda.\nHolat yuzasidan jinoyat ishi qo‘zg‘atilib, tergov harakatlari olib borilmoqda.", "category": "Mahalliy", "title": "Samarqandda zo‘ravon bosqinchilar jinoyat ustida qo‘lga olindi", "date": "10/30/2018", "url": "https://daryo.uz/2018/10/30/samarqandda-zoravon-bosqinchilar-jinoyat-ustida-qolga-olindi/"}
{"content": "AQSh Maxfiy xizmati direktori Juliya Pirson 10 kun avval Oq uyda sodir bo‘lgan voqea uchun javobgarlikni to‘liq o‘z bo‘yniga oldi. Bu haqda “ITAR-TASS” xabar berdi.\n\nO‘sha kuni AQSh prezidenti qarorgohi hududiga 42 yoshli amerikalik harbiy veteran Omar Gonzales noqonuniy ravishda kirib, majmuaning asosiy eshigigacha chopib borishga muvaffaq bo‘lgan. Shundagina u qurollangan soqchilar tomonidan ushlab olingan.\n“Buning uchun men javobgarman, — dedi Pirson vakillar palatasining nazorat va hukumat islohoti bo‘yicha qo‘mitasida nutq so‘zlar ekan. — Bo‘lib o‘tgan voqea nomaqbul va u boshqa qaytarilmaydi”.\n“Bizning xavfsizlikni ta’minlash rejamiz tegishlicha amalga oshmay qoldi”, — deya tan oldi Maxfiy xizmat rahbari.", "category": "Dunyo", "title": "AQSh Maxfiy xizmati rahbari noma’lum kishining Oq uyga kirib olishi yuzasidan javobgarlikni o‘z bo‘yniga oldi", "date": "10/01/2014", "url": "https://daryo.uz/2014/10/01/aqsh-maxfiy-xizmati-rahbari-nomalum-kishining-oq-uyga-kirib-olishi-yuzasidan-javobgarlikni-oz-boyniga-oldi/"}
{"content": "Rossiya yuk mashinalarining Ukraina hududidan Belarusga kirish yo‘li ochildi. Bu haqda “TASS” xabar beradi.\n\nRossiyalik yuk tashuvchilarning ma’lum qilishicha, 14-fevral kunining ikkinchi yarmida Rossiya transport vositalarini Domanovo—Mokrani avtomobillarni o‘tkazish punkti orqali o‘tkazish boshlangan.\nAvtomobillarni o‘tkazish faqat Ukraina hududidan Belarus Respublikasi tomonga amalga oshirilmoqda. Belarus chegarachilari hozircha ushbu ma’lumotni tasdiqlamagan.\nHozirgi paytda Ukrainaning turli hududlarida Rossiyaning 100 dan ortiq yuk mashinasi to‘xtatib qo‘yilgan. 14-fevral kuni Rossiya Ukrainaning ushbu harakatiga javoban Ukraina yuk mashinalarining mamlakat hududida harakatlanishini to‘xtatib qo‘ydi.", "category": "Dunyo", "title": "Rossiya yuk mashinalarining Ukraina hududidan Belarusga kirish yo‘li ochildi", "date": "02/15/2016", "url": "https://daryo.uz/2016/02/15/rossiya-yuk-mashinalarining-ukraina-hududidan-belarusga-kirish-yoli-ochildi/"}
{"content": "Toshkentning “Paxtakor” klubi Oliy liganing 2-davrasiga tayyorgarlikni Turkiyada davom ettiradi. Bu haqda klub matbuot xizmati xabar berdi.\n\nBosh murabbiy Shota Arveladze 1993-yildan 1997-yilga qadar Turkiyaning “Trabzonspor” klubi safida to‘p surgan. Murabbiylik sohasida esa 2 yil “Keyserispor”da, 3 yil “Qosimposhsho”da va bir yilga yaqin “Trabzonspor”da ishlagan.\n“Paxtakor” Turkiya yig‘inida 10 kun davomida bo‘ladi. Jamoa Izmir shahridan ikki soatlik yo‘lda joylashgan Green Park mehmonxonasidan qo‘nim topib ulgurgan. Turkiyada qanday o‘rtoqlik o‘yinlari o‘tkazilishi borasida aniq ma’lumot berilmagan.", "category": "Sport", "title": "“Paxtakor” Shota Arveladze o‘n yilga yaqin yashagan Turkiyaga yetib keldi", "date": "07/22/2017", "url": "https://daryo.uz/2017/07/22/paxtakor-shota-arveladze-yilga-yaqin-yashagan-turkiyaga-yetib-keldi/"}
{"content": "“O‘zkimyosanoat” davlat aksionerlik kompaniyasi Toshkent viloyati Angren shahrida shina ishlab chiqaruvchi zavod qurish bo‘yicha tender e’lon qildi. Bu haqda “Uz24” nashri xabar bermoqda.\n\nUning boshlang‘ich qiymati 190 million dollarni tashkil etadi. Zavodning loyihaviy quvvati esa yiliga 3 millionta avtoshina, 200 mingta qishloq xo‘jaligi shinalari va yig‘im-terim texnikasi uchun uzunligi 100 ming metr konveyer tasmasidan iborat.\nZavod tugatilgan “Rezinotexnika” OAJ maydonida joylashadi. Qurilish ishlari 34 oy davom etadi.\nUmumiy qiymati 230 million dollardan iborat qurilish xorijiy kreditlar, O‘zbekiston Tiklanish va taraqqiyot fondi qarzlari va “O‘zkimyosanoat”ning shaxsiy mablag‘lari hisobidan moliyalashtiriladi.\nMutaxassislar tender yakunlari 2014-yilning birinchi choragida e’lon qilinib, qurilish ishlari esa kelasi yilning yozida boshlanib ketishini taxmin qilmoqda.", "category": "Mahalliy", "title": "O‘zbekistonda shina zavodi ochilishi mumkin", "date": "12/10/2013", "url": "https://daryo.uz/2013/12/10/ozbekistonda-shina-zavodi-ochilishi-mumkin/"}
{"content": "Shu kunlarda bo‘lib o‘tayotgan CES 2015 ko‘rgazmasida elektronika sohasida ko‘pgina qiziqarli yangiliklar namoyish etilmoqda. Misol uchun, LG kompaniyasi hozircha nomi ham yo‘q bo‘lgan antiqa mobil qurilmasini namoyish etdi, deb xabar beradi “Kun.uz” “Ferra.ru”ga tayanib.\n\nBu qurilma hali to‘liqligicha shakllanmagan va shunchaki Active Bending Plastic AMOLED deb ataluvchi ekranning imkoniyatlarini namoyish qilish uchun yaratilgan. Bu ekran haqiqatda ham juda qiziq ishlangan: u 6 dyuymli o‘lchamga ega bo‘lib, smartfonning ikki yon tomoniga bukilgan. Mazkur yangi Samsung Galaxy Note Edge’ni eslatib yuboradi, biroq undan farqli o‘laroq, ekran bir tomonga emas, ikki tomonga bukilgan.\nBiroq, shu bilan birga, displeyning ko‘rsatish qobiliyati uncha katta emas, bor-yo‘g‘i 720×1280 pikselni tashkil etadi. Ko‘rgazmada tasvirga olingan ushbu qurilmaning suratlariga qaraganda, qurilmaning yon tomonlarga bukilgan ekran qismlarida ham asosiy ekranga o‘xshash dasturlar piktogrammalarini joylashtirilganini ko‘rish mumkin.\nQayd etilishicha, foydalanuvchi bu yerda o‘zi uchun eng zarur piktogrammalarni joylashtirishi mumkin. Hozircha bunday displeyli smartfonlar qachon sotuvga chiqarilishi va qaysi modellarda ilk qo‘llanilishi noma’lum.", "category": "Texnologiyalar", "title": "LG kompaniyasi ikkala yon tomoniga bukilgan ekranli smartfonni namoyish qildi", "date": "01/10/2015", "url": "https://daryo.uz/2015/01/10/lg-kompaniyasi-ikkala-yon-tomoniga-bukilgan-ekranli-smartfonni-namoyish-qildi/"}
{"content": "Juma namozi paytida O‘zbekistonning barcha hududlarida, ayniqsa, katta ko‘chalarda tirbandliklarning kuchayib ketayotgani — bor holat, deya xabar bermoqda “Yoshlar” telekanalining “Davr” informatsion dasturi.\n“Biz bunday jarayonga Toshkent shahridagi Shayx Zayniddin jome’si — xalq tilida Ko‘kcha deb ataladigan masjid yonidagi yo‘l va unga tutash chorrahada guvoh bo‘ldik. Haftaning har juma kuni mazkur hududda soat 12:00 dan boshlab mashina yig‘iladi...Biroq, juma namozi o‘qiladigan 13:00 dan 13:30 gacha bo‘lgan vaqt oralig‘ida masjid atrofida transport vositasida harakatlanish juda qiyinlashadi”, — deydi telekanal muxbiri.\n\nMuxbirlar masjid yaqinida xizmat o‘tayotgan yo‘l nazoratchilarining fikri bilan ham qiziqqan. Ulardan biri: “Aslida haqqim bo‘lsa ham, ibodatga to‘sqinlik qilayotgandek bo‘lmay deb, qonuniy chora ko‘rmayman”, — deb aytgan. Lavha davomida namozdan avvalroq ichkari turargohga qo‘yib, so‘ng mashinalar qurshovida qolib ketgan chorasiz haydovchi ham ko‘rsatilgan.\n“Huvaydo” jome’ masjidi imom-xatibi Murodilla Xushnazarovning so‘zlariga ko‘ra, mashinalarni boshqalar o‘tadigan joyda qoldirib ketish birovning haqini yeyish bilan teng.\nMashinani uzoqroqda qoldirib, namozga piyoda kelsa, buning savobi ortiq bo‘ladi. Masjidga piyoda kelayotganlarning har bir qadamiga farishtalar savob yozar ekan. Payg‘ambarimiz (s.a.v.)ning “Birinchi qadami bilan o‘tgan gunohlariga mag‘firat bo‘ladi, ikkinchi qadami bilan Allohning huzuridagi martabasi yuqori bo‘ladi”, degan va’dalari bor.\nMurodilla Xushnazarov, “Xuvaydo” jome’ masjidi imom-xatibi\n“Davr” muxbiri lavha davomida, jumladan, shunday deydi: “To‘rt muchasi sog‘ bo‘lgan yosh yigitlar ham imkon darajasida masjidning eshigigacha mashinada kelishga urinadi. Ularning bu harakatlari bir bemorga tez yordam, bir yong‘inga ko‘mak kechikishiga sabab bo‘lishi mumkin. Buning gunohi esa istab kelgan savobimizdan kam bo‘lmasa kerak”.\nQayd etish joiz, “Davr”ning lavhasida aksariyat masjidlar atrofida avtoturargohlar nazarda tutilmagani, avtoturargohi borlarida ham sig‘im nisbatan kichikligi masalasida biror fikr yo taklif bildirilmagan.", "category": "Mahalliy", "title": "“Namozga mashinada emas, piyoda kelishning savobi ortiq”. “Davr” juma namozi vaqtidagi tirbandliklar sababini izladi (video)", "date": "04/25/2018", "url": "https://daryo.uz/2018/04/25/namozga-mashinada-emas-piyoda-kelishning-savobi-ortiq-davr-juma-namozi-vaqtidagi-tirbandliklar-sababini-izladi/"}
{"content": "Kecha, 8-aprel kuni Tailand davlatining Chaingmay shahrida shaxmat bo‘yicha 8, 10, 12, 14, 16 va 18 yoshgacha o‘smirlar o‘rtasida blis yo‘nalishi bo‘yicha Osiyo chempionati bo‘lib o‘tdi, deb xabar beradi “Olamsport”.\n\nChempionat 9 turdan iboratdan bo‘lib, shveysarcha tizimda, 3+2 vaqt nazorati bo‘yicha tashkil etildi.\nMusobaqa yakunlariga ko‘ra, 12 yoshgacha qizlar o‘rtasida Umida Omonova 9 imkoniyatdan 7,5 ochko jamg‘ardi va Vyetnam, Hindistondan bo‘lgan raqibalarini ortda qoldirib, Osiyo chempionatining oltin medalini qo‘lga kiritdi.\nShuningdek, Abdimalik Abdisalimov 16 yoshgacha o‘g‘il bolalar o‘rtasida Osiyo chempionatining kumush medalini qo‘lga kiritdi.\n9 aprel kuni musobaqaning standart yo‘nalishining so‘nggi turi start olgan bo‘lib, unda Umida Omonova hamda Abdimalik Abdisalimov navbatdagi Osiyo chempionati medallari uchun yuqori imkoniyatga ega.", "category": "Sport", "title": "O‘zbekistonlik 12 yoshli qiz shaxmat bo‘yicha o‘smirlar o‘rtasida Osiyo chempioniga aylandi", "date": "04/09/2018", "url": "https://daryo.uz/2018/04/09/ozbekistonlik-12-yoshli-qiz-shaxmat-boyicha-osmirlar-ortasida-osiyo-chempioniga-aylandi/"}
{"content": "“G‘arbiy qanot” serialida AQSh prezidenti ma’muriyati matbuot kotibi rolini o‘ynagan aktrisa Ellison Jenni matbuot uchun uyushtiriladigan kundalik brifingda minbarga ko‘tarildi. Bu haqda, Reuters’ga asoslanib, “RBK” xabar bermoqda.\n\nU Oq Uy matbuot kotibi Jon Ernest tishini davolatayotgani bois ishda emasligini aytdi.\n“Keling adolatli bo‘laylik: men undan ko‘ra yaxshiroqman”, — qo‘shimcha qildi aktrisa.\n30-aprelda Vashingtonda prezident Barak Obamaning jurnalistlar bilan o‘tkaziladigan an’anaviy kechki tanovuli haqida gapirar ekan, Jenni prezident jurnalistlarga mo‘ljallangan hazillar ustida ishlayotganini ta’kidladi.\n“U juda kulgili bo‘lishni rejalashtirmoqda, bundan boshqa ma’lumot yo‘q”, — dedi u.\nJurnalistlar “G‘arbiy qanot”dagi prezident Demokratik partiya nomzodlaridan (Hillari Klinton va Berni Sanders) qay birini qo‘llab-quvvatlashi mumkinligi haqida savol berdi.\n“O‘ylaymanki, siz bu savolning javobini bilasiz”, — dedi aktrisa.\n“G‘arbiy qanot” seriali NBC telekanalida 1999–2006-yillarda namoyish etilgan. U AQSh prezidenti ma’muriyatining kundalik yumushlari haqida hikoya qiladi.", "category": "Madaniyat", "title": "Amerikalik serial yulduzi Oq Uyda matbuot kotibi rolini ijro etib berdi", "date": "04/30/2016", "url": "https://daryo.uz/2016/04/30/amerikalik-serial-yulduzi-oq-uyda-matbuot-kotibi-rolini-ijro-etib-berdi/"}
{"content": "Kun xabarlarining eng yuqorisida koronavirus so‘zi uchrashiga ko‘nikdik. Karantin esa toqatimiz va hamyonimizni sinamoqda. Kuzatuvchilar koronavirus xuruji cho‘qqisiga chiqmaganidan bong urmoqda. Dayjestimiz hafta voqealarini bayon qiladi.\nMavzuga doir:\nKarantin qoidalarini mensimaslik, transport harakati cheklovini aylanib o‘tish kabi holatlar bu haftada juda ko‘p kuzatildi. 4-aprel kuni ohangaronlik fuqaro o‘zining yuk mashinasida qishloq-xo‘jalik mahsuloti bilan birga to‘rt nafar fuqaroni cheklovlarga zid ravishda Toshkent shahriga olib kirmoqchi bo‘lgan. Albatta, bekorga emas. Shunga o‘xshagan karantin qoidalarini buzish harakatlari Toshkent shahriga kirish postlarining o‘zida 20 dan ko‘p holatda aniqlangan. Bundan tashqari, Termiz, Namangan, Samarqand, Buxoro shaharlariga ham kirib-chiqishda bunday holatlar bir necha marotabalab aniqlangan.\nO‘zbekistonda karantin qoidasini buzganlarning soni 46 mingdan oshib ketdi. Qoidabuzarlik eng ko‘p Toshkent shahri bilan viloyatida kuzatilyapti. Bundan tashqari, Farg‘ona, Samarqand va Qashqadaryo viloyatlari qoidabuzarlar ro‘yxatining yuqorisidan joy olgan.\n* * *\nShuncha tashvishim yetmaganidek, qo‘shnim Malibu olibdi, deganlariday, bu hafta dollar bahosi yaxshigina ko‘tarildi. O‘zbekiston valyuta birjasidagi 8-aprel kungi savdolarda 1 AQSh dollari 38 so‘mga qimmatlashib, 9 701 so‘mga yetgan bo‘lsa, bugun, ya’ni 12-aprel kuni, qo‘lda 9 900 so‘mdan ortib ketdi. Eslatib o‘tamiz, Markaziy bank 7-apreldan dollarning rasmiy kursini 9 590,10 so‘m etib belgilagan edi.\n* * *\nKoronavirus infeksiyasini aniqlash uchun tibbiy test o‘tkaziladi. Haqli savol tug‘iladi: O‘zbekistonda hozirgacha nechta odam testdan o‘tkazildi? Vazirlar Mahkamasi huzuridagi sanitariya-epidemiologiya nazorati davlat inspeksiyasi boshlig‘i Nurmat Otabekovning 9-aprel kuni aytishicha, 70 mingdan ortiq fuqaroda test o‘tkazilgan.\nXo‘sh, shifokorlarimiz asbob-anjom bilan qanchalik ta’minlangan? Rossiyadan 500 ta sun’iy nafas berish apparati xarid qilindi. Ularning birinchi qismi yaqin kunlarda olib kelinadi. Xitoydan kasallikni aniqlovchi 200 ming dona va Germaniyadan 50 ming dona test olib kelinmoqda. Xorijdan test keltirish bilan cheklanmasdan O‘zbekistonda koronavirus infeksiyasini aniqlashga yordam beradigan diagnostika kitlari (test tizimlari) sinovdan o‘tkazilmoqda. Agar sinov muvaffaqiyatli o‘tsa, aprel oyi oxiriga qadar 50 mingta test ishlab chiqarish rejalashtirilmoqda. Bundan tashqari, O‘zbekiston o‘pkaga havo yuboradigan tibbiy ventilyator ishlab chiqarishni mo‘ljallayotgani haqida avvalroq xabar qilingandi.\n* * *\nDunyoning deyarli barcha davlatlaridagi tendensiya O‘zbekistonda ham davom etib, bu hafta koronavirus yuqtirganlar soni o‘sishda yanayam tezlashdi. “Koronavirusinfo.uz” kanalining yozishicha, 2020-yil 12-aprel soat 15:30 holatiga ko‘ra O‘zbekistonda koronavirus infeksiyasi qayd etilganlar soni 865 nafarni tashkil qilmoqda. Virus yuqtirganlarning asosiy qismi xorijdan qaytganlar va karantindagilar hissasiga to‘g‘ri kelishi aytilmoqda.\n\nYaxshi xabarimiz ham bor – tuzalganlar soni oshmoqda. Hozirgacha yurtimizda koronavirusdan to‘liq tuzalganlar soni 65 nafarga yetdi. Karantin qachongacha davom etishi epidemiologik vaziyat normallashishiga bog‘liq.\nMavzuga doir:\nAytish lozimki, koronavirus infeksiyasini yuqtirib halok bo‘lish bo‘yicha eng past ko‘rsatkich, hozircha, O‘zbekistonga tegishli bo‘lib turibdi. Dunyo bo‘yicha o‘lim holati O‘zbekistonda 0,52 foizni tashkil etgan. MDH davlatlaridagi 1,13 foiz ko‘rsatkich dunyodagi holatdan (6,1 foiz) besh baravar kam.\n* * *\n8-aprel kuni O‘zbekiston Respublikasi Oliy Majlisi Senati raisi Tanzila Norboyeva Rossiya Federatsiyasi Federal Majlisi Federatsiya Kengashi raisi Valentina Matviyenkoga maktub yo‘lladi. Maktubda Rossiyada hozirgi murakkab sharoitda ishsiz, mablag‘siz qolgan fuqarolarimizdan karantin tugaguncha va mehnat bozori to‘liq tiklanguniga qadar patentni qayta rasmiylashtirish, bekor qilish, jismoniy shaxslar daromadidan olinadigan soliqning to‘lash muddatini kechiktirish imkoniyatini ko‘rib chiqish masalalarini tezkorlik bilan hal qilishda amaliy yordam ko‘rsatish so‘ralgan.\n* * *\n11-aprel kuni o‘zbek adabiyoti katta yo‘qotishga uchradi. Mohir satirik yozuvchi, ajoyib shoir, bolalar va kattalar uchun birdek qadrli asarlar muallifi Anvar Obidjon dunyodan o‘tdi. Anvar Obidjonning, ayniqsa, bolalar adabiyotida o‘rni baland edi. Uning yumorga boy, yuksak falsafiy fikrlarni majozga burkab ifodalangan she’rlari, Meshpolvon, Alamazon kabi jasur va quvnoq qahramonlari, hayvonot olami vakillari tilidan so‘zlangan hikoyalari allaqachon o‘quvchilarning ma’naviy mulkiga aylangan. Safdosh ijodkorlarning eslashicha, shoir yetmish uch yoshida ham boladek samimiy va toza ko‘ngilligini saqlab qolgan edi.\n\nMatematik olim Erkinjon Karimov “Anvarobidjon.narod.ru” saytini tashkil etib, bir necha yildan beri Anvar Obidjonning she’r va hikoyalarini joylab bormoqda.\n* * *\nDavlat soliq qo‘mitasi e’lon qilgan yangi hujjat loyihasi koronavirusdan xavotirlangan fuqarolarni yanada xavotirga soldi. Agar ushbu hujjat kuchga kirsa, tijorat banklari tomonidan soliq organlariga bir oy davomida jismoniy shaxslarning barcha bank kartalariga kelib tushgan pul mablag‘lari aylanmasi 30 million so‘mdan (shu jumladan, chet el valyutasi milliy valyuta ekvilentida bo‘lgan taqdirda) va tranzaksiyalar soni 10 tadan oshgan P2P (kartadan kartaga) operatsiyalari to‘g‘risidagi axborotni taqdim etishi kerak bo‘ladi.\nBu qanday oqibatlarga olib keladi? Bu manfaatlarini himoya qila olmaydigan hamda ilgari surolmaydigan qatlam uchun katta zarba bo‘ladi. Iqtisodiy tahlilchi Otabek Bakirov yozadi: “Nega 30 million? Nega o‘nta tranzaksiya? Demak, millionlab oddiy fuqarolarning bankdagi operatsiyalari lupa ostida tekshiriladi, hamma ‘pod kolpakom’ bo‘ladi, bank tizimidan yana pul qochadi. Yashirin iqtisodiyot ayrimlar istaganidek yana gullab-yashnaydi”.\n* * *\nSo‘nggi vaqtda koronavirus taloto‘pida nazardan chetda qolayotgan xabarlardan biri Yevrosiyo iqtisodiy ittifoqiga a’zolik masalasi muhokamasidir. Avvalroq “Adolat” partiyasi YeOIIga a’zo bo‘lib, sanoatimiz 2 milliard dollar yo‘qotishidan ogohlantirgan bo‘lsa, 10-aprel kuni hukumat a’zolari YeOII bilan hamkorlik masalalari bo‘yicha deputatlarning savollariga javob qaytardi.\n\nHamkorlik masalalari uzoq taraddudlar bilan kechayotganining o‘ziyoq YeOII bilan hamkorlikka ishtiyoqimiz katta emasligini ko‘rsatadi.\n* * *\nKoronavirus iqtisodiyotga, importga juda katta zarba berdi. Pandemiya natijasida oxirgi uch oyda mamlakatimizga kirib kelayotgan un hajmi o‘tgan yilning shu davriga nisbatan qariyb 50 foizga, don 31 foizga kamaydi. Oziq-ovqat mo‘l-ko‘l bo‘lgan kunlar bizdan tobora uzoqlashmoqda. Qozog‘iston va Rossiya oziq-ovqat mahsulotlari eksportini vaqtincha cheklab qo‘ymoqda, deb yozadi Davletovuz kanali (turli ma’lumotlarga ko‘ra, 2019-yilda O‘zbekiston birgina Qozog‘istondan 500 ming tonna un, salkam 3 million tonna g‘alla import qilgan). Davlat oziq-ovqat taqchilligi yuzaga kelishining oldini olish uchun qishloq xo‘jaligiga e’tibor qaratmoqchi. Demak, tomorqa va fermerlar imkoniyatidan foydalaniladi. Tovuq va qoramol boqish, asalari va baliq parvarishlash yana kun tartibiga qaytadi. Bog‘dorchilik, g‘allachilik, poliz ekinlari yetishtirishga urg‘u beriladi. Zotan sinovli davrda insonni yer boqadi, tabiiy mahsulotlar yetishtirishga to‘g‘ri keladi.\n“Daryo” saytini uyda kuzatib boring. Nafaqat koronavirus mavzusidagi, balki boshqa xabarlardan ham eng birinchi xabardor bo‘ling. Karantin qoidalariga rioya qiling. Uyda qoling.", "category": "Mahalliy", "title": "O‘zbekistonda koronavirusning to‘rtinchi haftasi dayjesti: O‘zimizning testlar va tibbiy ventilyator, xayr Anvar Obidjon, bobodehqondan umidlar", "date": "04/13/2020", "url": "https://daryo.uz/2020/04/13/ozbekistonda-koronavirusning-tortinchi-haftasi-dayjesti-ozimizning-testlar-va-tibbiy-ventilyator-xayr-anvar-obidjon-bobodehqondan-umidlar/"}
{"content": "Yaponiyalik qiz xiyonatkor yigitidan original tarzda o‘ch olmoqchi bo‘ldi, deya xabar bermoqda The Daily Dot. Yigiti bevafolik qilganini bilgach, qiz unga tegishli bo‘lgan barcha Apple gadjetlarini to‘pladi va ularni suv bilan to‘ldirilgan vannaga tashladi.\n\nO‘z xatti-harakatlari natijasini qiz Twitter’dagi blogida e’lon qildi. “Men unga haddan tashqari qattiqqo‘llik qilib yubormadimmi?” — deb so‘radi u o‘z mushtariylaridan.\n浮気ばれてんけど、電化製品全て風呂ボチャはえぐない？ pic.twitter.com/IhHw7IMYYZ\n— Jesse。 (@potetosarada000) April 18, 2015\nSuratda turli avlod iPad’lari, iPhone smartfonlari — jami o‘ndan ortiq qurilmalar suvga cho‘kkanini ko‘rish mumkin.\nTwitter foydalanuvchilari qizning xatti-harakatlarini qo‘llab-quvvatlab, unga dalda beruvchi izohlar yozdi.", "category": "Texnologiyalar", "title": "Yaponiyalik qiz yigitidan o‘ch olish uchun uning 10 dan ortiq Apple gadjetlarini vannaga cho‘ktirdi", "date": "04/22/2015", "url": "https://daryo.uz/2015/04/22/yaponiyalik-qiz-yigitidan-och-olish-uchun-uning-10-dan-ortiq-apple-gadjetlarini-vannaga-choktirdi/"}
{"content": "1960-yillarning Betmen haqidagi fantastik teleseriali uchun Betmobil yaratgan avtomobil dizayneri Jorj Barris 89 yoshida vafot etdi, deya xabar bermoqda “RIA Novosti”.\n\nBarris avtomobillarning individual dizaynini yaratgan, ulardan kinosyomkalarda foydalanilgan. Bunday avtomobillarni, shuningdek, shou-biznes yulduzlari xarid qilgan.\n2013-yilda Barrisning Betmobili AQShdagi kimoshdi savdosida rekord darajadagi 4,6 million dollarga sotilgan. Aynan shu avtomobil butun serial davomida Betmen va Robinning asosiy transporti bo‘lgan.", "category": "Madaniyat", "title": "“Betmen” serialidagi Betmobilni yaratgan dizayner vafot etdi", "date": "11/06/2015", "url": "https://daryo.uz/2015/11/06/betmen-serialidagi-betmobilni-yaratgan-dizayner-vafot-etdi/"}
{"content": "Jahon sog‘liqni saqlash tashkilot bosh direktori Tedros Adan Gebreyesus koronavirusga qarshi kurashda muvaffaqiyatga erishish uchun alkogol va tamaki mahsulotlarini iste’mol qilmasdan, sport bilan shug‘ullanish kerakligini ta’kidladi. Gebreyesus bu haqda pandemiyaning dunyoga yoyilib borayotgani xususida o‘tkazilgan brifingda gapirgan.\n\nJSST rahbarining so‘zlariga ko‘ra ushbu harakatlar koronavirus yuqtirib olgan kishilarning tezroq tuzalishiga ta’sir ko‘rsatadi.\nMavzuga doir: Sog‘liqni saqlash vaziri spirt iste’mol qilish koronavirusdan saqlanishga yordam bermasligini aytdi\n“Ushbu og‘ir damlarda jismoniy va ruhiy tana salomatligiga g‘amxo‘rlik qilish juda muhim. Bu nafaqat uzoq yashashga, balki agar bemor COVID-19 koronavirusini yuqtirib olgan bo‘lsa uni yengishda ham yordam beradi. Avvalo immun tizimini mustahkamlaydigan oqsillarga boy, baquvvat taomlar iste’mol qiling. Ikkinchidan alkogol iste’molini kamaytiring va shirin ichimliklardan ham uzoqlashing”, — degan Gebreyesus.\n\nJSST rahbarining uchinchi muhim masalahati odamlarni chekishdan tiyilishga chaqirish bo‘ldi, uning aytishicha tamaki COVID-19 yuqtirib olgan odamda jiddiy kasalliklarni qo‘zg‘atishi mumkin.\n“To‘rtinchidan kattalar kuniga loaqal 30 daqiqa, bolalar esa 1 soat davomida jismoniy mashqlar bajaring. Har kuni bir soat davomida sayr qiling va bunda boshqalarda masofa saqlang”, — deya maslahat bergan Gebreyesus.\nMavzuga doir: \nJSST rahbarining so‘zlariga ko‘ra virus bilan nafaqat yoshi keksaroq – 65 yosh va undan katta odamlar, balki undan ancha yosh qatlam ham kasallanmoqda. U yoshlarni o‘z harakatlarida mas’uliyatli bo‘lishga chaqirdi va ularni boshqalar hayotiga befarq bo‘lmaslikka chaqirdi.\nAvval Sog‘liqni saqlash vaziri spirt iste’mol qilish koronavirusdan saqlanishga yordam bermasligini aytgandi.\n", "category": "Dunyo", "title": "JSST koronavirus ustidan g‘alaba qozonish uchun alkogol va tamaki mahsulotlaridan voz kechishni masalahat berdi", "date": "03/21/2020", "url": "https://daryo.uz/2020/03/21/jsst-koronavirus-ustidan-galaba-qozonish-uchun-alkogol-va-tamaki-mahsulotlaridan-voz-kechishni-masalahat-berdi/"}
{"content": "Xonanda Lola (Yo‘ldosheva) o‘zi uchun birinchi navbatda o‘zligini saqlab qolish muhim ekanligini ta’kidladi. Bu haqda u “Bekajon” gazetasiga bergan intervyusida aytib o‘tdi.\n\n“Men hech kimdan qasos olmayman, ataylab yoki qasddan biror nima uyushtiradigan odam emasman. Nima qilmay, o‘zim uchun qilaman. Birinchi navbatda o‘zligimni saqlab qolishim muhim”, — dedi xonanda.\n“Qolaversa, xatolarini majburan o‘zgartirishi kerak bo‘lgan va aybi uchun burchakka turg‘azib qo‘yilgan kichkina bola ham emasman. Qanday xulosaga kelishim esa faqat o‘zimga bog‘liq”, — dedi Lola.", "category": "Madaniyat", "title": "Xonanda Lola xatolari uchun “burchakka turg‘azib qo‘yilgan kichkina bola emas”ligini aytdi", "date": "01/24/2016", "url": "https://daryo.uz/2016/01/24/xonanda-lola-xatolari-uchun-burchakka-turgazib-qoyilgan-kichkina-bola-emasligini-aytdi/"}
{"content": "2017-yil 25-avgust kuni soat 10.00 da O‘zbekiston Respublikasi Oliy Majlisi Senati o‘n birinchi yalpi majlisi ikkinchi ish kuni boshlandi, deya xabar bermoqda O‘zA.\n\nSenatorlar Toshkent viloyati To‘ytepa shahri nomini o‘zgartirish to‘g‘risidagi masalani ko‘rib chiqdi. Unga ko‘ra, To‘ytepa shahri nomi Nurafshon shahri, deb o‘zgartirildi. Ayni paytda O‘zbekiston Respublikasi Oliy sudi tarkibiga o‘zgartirishlar kiritish to‘g‘risidagi masala ko‘rib chiqilmoqda.\nEslatib o‘tamiz, Oliy Majlis Senati o‘n birinchi yalpi majlisi birinchi ish kunida To‘ytepa shahrini Toshkent viloyatining ma’muriy markazi etib belgilash to‘g‘risidagi taklif ma’qullangan edi.", "category": "Mahalliy", "title": "To‘ytepa shahri nomi Nurafshon shahri deb o‘zgartirildi", "date": "08/25/2017", "url": "https://daryo.uz/2017/08/25/toytepa-shahri-nomi-nurafshon-shahri-deb-ozgartirildi/"}
{"content": "Axborot va ommaviy kommunikatsiyalar sohasidagi Ekspert komissiyasining 25-yanvardagi bayonnomasi bilan O‘zbekistonga olib kirish, tayyorlash va tarqatish tavsiya etilmaydigan kompyuter o‘yinlari ro‘yxati tasdiqlandi. Bu haqda O‘zbekiston Intellektual mulk agentligi xabar bermoqda.\n\nRo‘yxatdan jami 34 ta kompyuter o‘yini o‘rin olgan bo‘lib (.pdf), ular orasida GTA: San Andreas, Mass Effect, Assasin’s Creed: Brotherhood, Fallout: New Vegas, Dead Space, Call of Duty: Black Ops, Mortal Kombat X, The Sims 3, 4 kabilarni uchratish mumkin.\nXabar berishlaricha, ushbu qaror “litsenziat, EHM uchun yaratilgan dasturlarni takrorlash, sotish va prokatga berish faoliyatini amalga oshirishda mualliflik huquqi va turdosh huquqlar to‘g‘risidagi qonun hujjatlariga majburiy rioya qilinishini hamda zo‘ravonlikni, pornografiyani, mamlakat xavfsizligi va ijtimoiy-siyosiy barqarorlikni, fuqarolar tinchligini, millatlararo va dinlararo totuvlikni buzishni, O‘zbekiston to‘g‘risida noto‘g‘ri axborotlar tarqatilishini hamda uning tarixiy, madaniy va ma’naviy boyliklari buzib ko‘rsatilishini targ‘ib qiluvchi EHM uchun yaratilgan dasturlarni sotishga yo‘l qo‘ymaslikni ta’minlash” maqsadida qabul qilingan.\n“Barcha litsenziatlar nomlari keltirilayotgan kompyuter o‘yinlarining nusxalarini tayyorlanishiga, tarqatilishiga va prokatga berilishiga yo‘l qo‘ymasdan faoliyat olib borishlari talab etiladi”, — deyiladi agentlik axborotida.", "category": "Texnologiyalar", "title": "GTA: San Andreas va boshqalar: O‘zbekistonga olib kirish va tarqatish tavsiya etilmaydigan kompyuter o‘yinlari ro‘yxati tasdiqlandi", "date": "05/27/2017", "url": "https://daryo.uz/2017/05/27/gta-san-andreas-va-boshqalar-ozbekistonga-olib-kirish-va-tarqatish-tavsiya-etilmaydigan-kompyuter-oyinlari-royxati-tasdiqlandi/"}
{"content": "20-aprel kuni Toshkentda O‘zbekiston matbuot va axborot agentligi va O‘zbekiston Respublikasi Fanlar akademiyasi Abu Rayhon Beruniy nomidagi Sharqshunoslik instituti o‘rtasida o‘zaro hamkorlik to‘g‘risidagi memorandum imzolash marosimi bo‘lib o‘tdi. Bu haqda “Daryo”ga agentlik vakillari ma’lum qildi.\n\nMarosim doirasida tomonlar agentlik va Sharqshunoslik instituti hamkorligida “Qadimiy yozma manbalarni saqlash, tadqiq va targ‘ib qilish tizimini yanada takomillashtirish chora-tadbirlari to‘g‘risida”gi hamda “Kitob mahsulotlarini nashr etish va tarqatish tizimini rivojlantirish, kitob mutolaasi va kitobxonlik madaniyatini oshirish hamda targ‘ib qilish bo‘yicha kompleks chora-tadbirlar dasturi to‘g‘risida”gi Prezident qarorlarida belgilangan vazifalar ijrosini ta’minlash masalalari bo‘yicha kelishib olindi.\nMarosimda buyuk alloma va mutafakkirlar asarlarini dunyo mamlakatlari bo‘ylab keng targ‘ib etish, ularni har tomonlama o‘qish-o‘rganish, unib-o‘sib kelayotgan yoshlarga, jahon hamjamiyatiga yetkazish va zamonaviy ilm-fan, ma’naviyat rivojida undan samarali foydalanish hamda ulkan ma’naviy obida, madaniyat durdonasi bo‘lgan arab, fors, eski o‘zbek tili va boshqa sharq tillarida bitilgan qadimiy qo‘lyozmalar, toshbosma kitoblar va tarixiy hujjatlarni kitob holida chop etishni keng rivojlantirish masalalari muhokama etildi.\nHamkorlik doirasida agentlik institut bilan birgalikda respublika va xalqaro miqyosda ilmiy anjumanlar, seminar-trening, davra suhbatlari, xalqaro grant loyihalari va boshqa tadbirlarni muntazam tashkil etishga kelishib olindi.", "category": "Mahalliy", "title": "O‘zbekiston matbuot va axborot agentligi Beruniy nomidagi Sharqshunoslik instituti bilan hamkorlik memorandumi imzoladi", "date": "04/20/2018", "url": "https://daryo.uz/2018/04/20/ozbekiston-matbuot-va-axborot-agentligi-beruniy-nomidagi-sharqshunoslik-instituti-bilan-hamkorlik-memorandumi-imzoladi/"}
{"content": "Shavkat Mirziyoyev raisligida Surxondaryo viloyati faollari yig‘ilishi o‘tkazildi. Bu haqda Prezident matbuot xizmati xabar bermoqda.\n\nFaollar yig‘ilishi Aqto‘bedagi fojiada halok bo‘lganlar xotirasiga sukut saqlash bilan boshlandi. Yig‘ilish tafsilotlari keyinroq ma’lum qilinadi.\nEslatib o‘tamiz, Shavkat Mirziyoyev Surxondaryoga amalga oshirayotgan tashrifi chog‘ida Hakim Termiziy maqbarasini ziyorat etib, Aqto‘beda halok bo‘lganlar haqiga duo qildi.", "category": "Mahalliy", "title": "Shavkat Mirziyoyev raisligidagi Surxondaryo viloyati faollari yig‘ilishi Aqto‘bedagi fojiada halok bo‘lganlar xotirasiga sukut saqlash bilan boshlandi", "date": "01/20/2018", "url": "https://daryo.uz/2018/01/20/shavkat-mirziyoyev-raisligidagi-surxondaryo-viloyati-faollari-yigilishi-aqtobedagi-fojiada-halok-bolganlar-xotirasiga-sukut-saqlash-bilan-boshlandi/"}
{"content": "Xitoyning CRRC kompaniyasi maglev — magnit yostiqchali poyezdning yangi turini yaratdi. Takomillashtirilgan texnologiyalar kelajak transportiga tezlikni soatiga 600 kilometrga chiqarish imkonini berdi. Bu haqda “Hi-Tech Mail.ru” xabar bermoqda. \n\nO‘tgan yili Yaponiya maglevi soatiga 590 kilometr tezlikka erishgandi. Biroq poyezd birinchi yo‘lovchilarini 2027-yildagina tashishi mumkin, chunki bundan oldinroq mazkur transport liniyasini qurishning imkoni yo‘q. \nXitoy kompaniyasi vakillari yangi turdagi maglev yaratilgani va avvalgi rekorddan 10 kilometrga oshilganini bildirmoqda. Sinovlar buning uchun maxsus qurilgan 5 kilometr uzunlikdagi yo‘nalishda amalga oshirildi. \nMamlakatda hozirning o‘zida ham maglevlar to‘laqonli ishlamoqda. Shanxay markazini aeroport bilan bog‘laydigan yo‘nalishda magnit yostiqchali poyezdlar soatiga 430 kilometr tezlikda harakatlanmoqda. ", "category": "Texnologiyalar", "title": "Xitoyda yaratilgan magnit yostiqchali poyezd soatiga 600 kilometr tezlikka erishdi", "date": "11/03/2016", "url": "https://daryo.uz/2016/11/03/xitoyda-yaratilgan-magnit-yostiqchali-poyezd-soatiga-600-kilometr-tezlikka-erishdi/"}
{"content": "Hindistonning Maxarashtra shtati politsiyasi olti kishini o‘ldirishda gumonlanayotgan shifokorni qo‘lga oldi. Bu haqda “TASS” xabar bermoqda.\n\nPolitsiya vakilining so‘zlariga qaraganda, u mijozlariga inyeksiya qilish yo‘li bilan ularni o‘ldirgan.\n“U ikki ehtirosga ergashgan: hirs va talonchilik”, — dedi u.\nNDTV telekanalining bildirishicha, politsiya “Doktor O‘lim” laqabini bergan shifokor Santosh Pol Vai shahrida ishlagan. U asosan ayollarni aldov yo‘li bilan olib kelib, ularni o‘ldirgan.\nSantosh Pol kamida olti kishining — besh ayol va bir erkakning o‘limida aybdor deb hisoblanmoqda. To‘rt kishining tanasi uning uyi yaqinidan topildi. Shifokorning jinoyatlari haqida u bilan ishlagan hamshira aytib berdi.", "category": "Dunyo", "title": "Hindistonda 6 kishini o‘ldirishda ayblanayotgan shifokor hibsga olindi", "date": "08/16/2016", "url": "https://daryo.uz/2016/08/16/hindistonda-6-kishini-oldirishda-ayblanayotgan-shifokor-hibsga-olindi/"}
{"content": "Namangan viloyati davlat soliq boshqarmasi tomonidan noqonuniy, ya’ni yashirin ravishda ishlab chiqarish yoki savdo-sotiq faoliyati bilan shug‘ullanish holatlariga chek qo‘yish va oldini olishga alohida e’tibor qaratilmoqda. Bunda amaldagi qonun hamda tartib-qoidalarga zid ish ko‘rayotgan fuqarolar aniqlanib, ularga nisbatan tegishli ta’sir choralari ko‘rilmoqda, deb yozadi O‘zA.\n\nShunday tadbirlardan birida Namangan shahrida tug‘ilgan A.U. Oromgoh mahallasidagi xonadonlardan biri yerto‘lasida yashirin sex tashkil qilib, erkaklar uy kiyimi tikish bilan shug‘ullanayotganligi ma’lum bo‘ldi. “Tadbirkor”ning ikki turdagi, qiymati 3 million 500 ming so‘mlik tikuv mashinasi hamda yarim tayyor mahsulotlari vaqtinchalik saqlash uchun daliliy ashyo sifatida olinib, “Namangansavdo” ulgurji bazasiga qarashli maxsus do‘konga topshirildi.\nShuningdek, Namangan tumanida o‘tkazilgan nazorat tadbirida Uychi tumanida yashovchi, 1978-yilda tug‘ilgan N.S. qo‘lbola uskunada muzqaymoq noni ishlab chiqarayotganligi aniqlandi. Huquqbuzardan bir turdagi ikkita qo‘lbola yasalgan muzqaymoq noni tayyorlaydigan uskuna vaqtincha saqlovga olindi.\nChortoq tumanida fuqaro F.S. esa qonunga zid ravishda shlokablok g‘isht mahsuloti ishlab chiqarayotgani aniqlandi. Qoidabuzardan 50 dona qiymati 100 ming so‘mlik mahsulot daliliy ashyo sifatida olindi.\nUchqo‘rg‘on tumanida yashovchi Z.N. paxta titish, to‘raqo‘rg‘onlik I.B. paxta yog‘ini qadoqlash, Uychi tumanidan N.M. darvoza tayyorlashga ixtisoslashgan yashirin ishlab chiqarish sexlarini tashkil etgan. Ayni paytda huquqbuzarlarga nisbatan qonuniy choralar ko‘rilmoqda.", "category": "Mahalliy", "title": "Namanganlik fuqaro xonadon yerto‘lasida yashirin sex tashkil qilganligi aniqlandi", "date": "06/08/2018", "url": "https://daryo.uz/2018/06/08/namanganlik-fuqaro-xonadon-yertolasida-yashirin-sex-tashkil-qilganligi-aniqlandi/"}
{"content": "Turkiyaning yaxta ishlab chiqaruvchi Bilgin Yachts korxonasi 80 metrli Project 263 super yaxtasini suvga tushirdi, deb xabar beradi Super Yacht Times.\n\nEkspertlarning ma’lumotlariga ko‘ra, kema Turkiyada ishlab chiqarilgan eng yirik yaxta hisoblanadi.\nYaxtadagi kayuta va boshqa bo‘lmalar interyeri Londonning H2 Design Studio studiyasi tomonidan ishlab chiqilgan. Hozirgi paytda yaxtada jihozlash ishlari olib borilmoqda. Yaxta bortida yirik dam olish zonasi va spa-salon barpo etilishi rejalashtirilgan. U o‘ziga 24 nafar ekipaj a’zolari va sakkizta kayutada 16 nafar mehmonni sig‘dira oladi.\nYaxta 2019-yilning so‘ngida o‘z egasiga topshiriladi. Buyurtmachining kimligi sir tutilmoqda.", "category": "Dunyo", "title": "Turkiyada ishlab chiqarilgan eng katta super yaxta suvga tushirildi", "date": "11/28/2017", "url": "https://daryo.uz/2017/11/28/turkiyada-ishlab-chiqarilgan-eng-katta-super-yaxta-suvga-tushirildi/"}
{"content": "O‘zbekiston Qurolli kuchlari Globalfirepower tomonidan e’lon qilingan reytingda 0,8319 indeksi bilan dunyoda 48-o‘rinni egalladi. Bu haqda UzNews xabar bermoqda.\n\nUshbu ko‘rsatkich bo‘yicha MDH mamlakatlari orasida faqat Rossiya (2-o‘rin) va Ukraina (30-o‘rin) O‘zbekistondan oldinda bormoqda.\nDastlabki 10 pog‘ona quyidagicha ko‘rinish oldi: AQSh, Rossiya, Xitoy, Hindison, Fransiya, Buyuk Britaniya, Yaponiya, Turkiya, Germaniya va Italiya.\nQayd etish joiz, O‘zbekiston armiyasi Markaziy Osiyo mamlakatlari orasida eng yaxshi ko‘rsatkichga ega bo‘lib, Qozog‘iston (53-o‘rin), Turkmaniston (84-o‘rin), Qirg‘iziston (109-o‘rin) va Tojikistonni (112-o‘rin) ortda qoldirmoqda.\nMazkur reytingni tuzishda qo‘shin soni, quruqlik, dengiz va havoda jang qilishga mo‘ljallangan harbiy texnika soni va shunga o‘xshash 50 ta turli omillar hisob olinadi.\nShuningdek, mamlakatlarning geografik joylashuvi va qurollanishga sarflanishi mumkin bo‘lgan resurslar ham inobatga olingan.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "O‘zbekiston armiyasi Markaziy Osiyoda birinchi, jahonda 48-o‘rinni egalladi", "date": "04/29/2017", "url": "https://daryo.uz/2017/04/29/ozbekiston-armiyasi-markaziy-osiyoda-birinchi-dunyo-reytingida-esa-48-orinni-egalladi/"}
{"content": "“O‘zbekkino” Milliy agentligi bosh direktori Otabek Musayev yirik savdo markazlarining ichida joylashgan xususiy kinoteatrlarning repertuari og‘riqli masalalardan biri ekanligini qayd etib o‘tdi. Bu haqda agentlik faoliyatiga bag‘ishlab 25-mart kuni tashkil etilgan matbuot anjumanida qatnashgan “Daryo” muxbiri ma’lum qildi.\n\nXabar berishlaricha, jurnalistlardan biri: “Yirik savdo markazlari ichida joylashgan kinoteatrlarda qo‘yilayotgan filmlarning repertuarlari nazorat qilinadimi? Bu kinoteatrlar xususiy bo‘lgani bilan, unda namoyish etilayotgan filmlarni farzandlarimiz ko‘radi”, — qabilida savol bergan. \n“Savdo markazlari ichida joylashgan kinoteatrlarda namoyish etilayotgan filmlar repertuari va ularning nazorati ham og‘riqli masalalarimizdan. Mazkur yo‘nalish shu vaqtgacha me’yoriy hujjatlar bilan tartibga solinmagan. Ammo bu kun tartibidagi dolzarb masalalardan biri. 1—1,5 oy ichida bu masalani tartibga solamiz”, — dedi “O‘zbekkino” Milliy agentligi bosh direktori Otabek Musayev.\nAvvalroq “O‘zbekkino” Milliy agentligi bosh direktori O‘zbekistonda 2020-yilda tarixiy film suratga olinishi rejalashtirilayotgani, shuningdek, mamlakatdagi kollej-litseylarning majlis zallaridan kinoteatr sifatida foydalanish masalasi o‘rganib chiqilayotganini ma’lum qilgani haqida xabar berilgan edi.", "category": "Madaniyat", "title": "“O‘zbekkino” yirik savdo markazlaridagi kinoteatrlarning filmlar repertuarini 1,5 oy ichida tartibga soladi ", "date": "03/28/2016", "url": "https://daryo.uz/2016/03/28/ozbekkino-yirik-savdo-markazlaridagi-kinoteatrlarning-filmlar-repertuarini-15-oy-ichida-tartibga-soladi/"}
{"content": "Avstraliyaning Kvinslend shtati hukumati aholining avtomobil raqamlariga emodzi smayliklarini qo‘shishiga ruxsat berdi. Bu haqda TJournal xabar berdi.\n\nXabarda aytilishicha, hozircha faqat kulib turadigan besh xil emodzidan foydalanishga ruxsat berilgan.\nShuningdek, raqam uchun yozuv tanlayotganda belgilar soni beshtadan oshib ketmasligi kerak. Ularning uchtasi harf, ikkitasi raqam bo‘lishi kerak. Belgilar istalgan tartibda yozilishi mumkin.\nKvinslend aholisi mart oyidan boshlab shaxsiy raqamlarga buyurtma berishi mumkin.\nhttps://www.instagram.com/p/BtuOePYA-8V/?utm_source=ig_embed\nhttps://www.instagram.com/p/BuGC2biFn1E/?utm_source=ig_embed", "category": "Dunyo", "title": "Avstraliyada avtomobil raqamlariga emodzi qo‘shishga ruxsat berildi", "date": "02/21/2019", "url": "https://daryo.uz/2019/02/21/avstraliyada-avtomobil-raqamlariga-emodzi-qoshishga-ruxsat-berildi/"}
{"content": "\nrasmiy axborot e’lon qilib, inson huquqlari bo‘yicha faollar, xorijiy diplomatlar bilan uchrashuvda hokimlik vakillari ishtirok etmaganligi sababini ma’lum qildi.\n“Ommaviy axborot vositalarida 15-aprel kuni hokimlik mas’ullari bilan muloqot qilmoqchi bo‘lgan inson huquqlari bo‘yicha faollar, xorijiy diplomatlar bilan uchrashuvda hokimlik vakillari ishtirok etmaganligi haqida axborot tarqatilgan.\nUchrashuvga 12-aprelda yozilgan taklif xati hokimlik kanselyariyasiga 15-aprel kuni ertalab tashlab ketilgan. Hokimiyat ish Reglamentiga ko‘ra, kun davomida qabul qilib olingan murojaat va takliflar hamda boshqa xat-hujjatlar ro‘yxatga olinib, tegishli mas’ullar belgilanib, hokimning kotibiyatiga yo‘naltiriladi. Yig‘ilgan korrespondensiya kun oxirida tegishli topshiriq va javoblarni olish uchun hokimga taqdim etiladi. Shuni inobatga olgan holda uchrashuv bo‘yicha taklifni 3—4 kun oldin jo‘natish maqsadga muvofiq bo‘lar edi. Yo‘llangan xatning uslubi ham jiddiy yondashuvga undaydigan tarzda bitilmaganini uning quyidagi nusxasidan ham bilib olsa bo‘ladi.\n\nShahar hokimining ish rejasi oldindan belgilanishini hisobga olib, tashkilotchilar uchrashuv kunini hokimiyat mas’ullari bilan oldindan muvofiqlashtirganda, hozirgi vaziyatga o‘xshagan tushunmovchilik ro‘y bermas edi.\nBundan tashqari, xat “Gumanitar huquq markazi” direktori tomonidan imzolagan bo‘lib, unda tashkilotning aniq manzili, telefon raqami yo‘qligi sabab, uning faoliyati qonuniy yoki noqonuniy ekanligini aniqlashning imkoni yo‘q. Xatda yozib qoldirilgan raqam orqali ham uchrashuv va uning tashkilotchisi haqida to‘liq ma’lumot olishning iloji bo‘lmadi. Uchrashuv tashabbuschilariga keyingi safar puxtaroq tayyorgarlik ko‘rishni tavsiya qilgan bo‘lardik. Zeroki, shahar hokimining noma’lum tashkilot uyushtirayotgan noma’lum uchrashuvga zudlik bilan yetib borishining ehtimoli juda past.\nToshkent shahar hokimiyati muloqot uchun ochiqligini ma’lum qilgan holda inson huquqlari bo‘yicha faollar, xalqaro tashkilotlar va diplomatik korpus vakillari bilan tegishli mavzularda hamkorlik qilishga, birgalikda mavjud muammo va kamchiliklarni bartaraf etishga tayyorligini bildiradi. Aynan shu mavzularni birgalikda o‘rganib chiqish va muhokama qilish uchun, shahar hokimi avval ham aytganidek, uchrashuv tashkil etilishi rejalashtirilgan. Uning aniq tafsiloti haqida shahar hokimiyati matbuot xizmati qo‘shimcha xabar beradi.\nDezinformatsiya va shoshilinch xulosalarning oldini olish maqsadida ommaviy axborot vositalari, bloger va jurnalistlarni ular qiziqqan mavzularda o‘zaro aloqaga chiqib, muloqot qilib, vaziyatning ikkinchi tomonini ham o‘rganishga, jamoatchilikka aniq ma’lumotlar tarqatishga, xolis yondashuvga va beg‘araz hamkorlikka chaqiramiz”, — deyiladi hokimlik xabarida.", "category": "Mahalliy", "title": "Toshkent shahar hokimligi inson huquqlari bo‘yicha faollar, xorijiy diplomatlar bilan uchrashuvda hokimlik vakillari ishtirok etmaganligi sababini ma’lum qildi", "date": "04/18/2019", "url": "https://daryo.uz/2019/04/18/toshkent-shahar-hokimligi-inson-huquqlari-bo%ca%bbyicha-faollar-xorijiy-diplomatlar-bilan-uchrashuvda-hokimlik-vakillari-ishtirok-etmaganligi-sababini-malum-qildi/"}
{"content": "Toshkentdagi “O‘zbekiston” sport saroyida boks bo‘yicha 1999—2000-yillarda tavallud topgan yoshlar o‘rtasidagi Osiyo chempionati o‘z yakuniga yetdi, deb xabar bermoqda “Olamsport”\n\nE’tiborlisi, 13 ta vazn toifasidagi final uchrashuvlarining barchasida O‘zbekiston terma jamoasi a’zolari oltin medal uchun bahsga kirishdi. Bu ham o‘z navbatida O‘zbekiston boks maktabidan yangidan-yangi iqtidorlar kamolga yetayotganligidan darak beradi.\nYakunda 7 ta oltin, 6 ta kumush medallarini qo‘lga kiritgan O‘zbekiston o‘smirlar terma jamoasi umumjamoa hisobida birinchi o‘rinni egalladi. Qozog‘iston terma jamoasi umumjamoa hisobida ikkinchi bo‘ldi.", "category": "Sport", "title": "Boks bo‘yicha Osiyo chempionatida O‘zbekiston o‘smirlar terma jamoasi birinchi o‘rinni egalladi", "date": "06/15/2015", "url": "https://daryo.uz/2015/06/15/boks-boyicha-osiyo-chempionatida-ozbekiston-osmirlar-terma-jamoasi-birinchi-orinni-egalladi/"}
{"content": "“Toshkent mexanika zavodi” AJ (sobiq TAPOiCh) yaqinida O‘zbekistondagi ilk uch qavatli chorraha barpo etilayotgani munosabati bilan hududdagi ayrim uylar buzilishi rejalashtirilgan, deb xabar beradi Sputnik.\n\n“Chorraha qurilishi loyihasida Toshkent xalqa yo‘lini Temur Malik ko‘chasidan Mahtumquli ko‘chasi tomon yo‘nalishi bo‘ylab tekislash ko‘zda tutilgan.\nTekislash yo‘l chetidagi uylarni buzish evaziga amalga oshiriladi. Buziladigan uylarning aksariyati, xususan 21 ta hovli bizning tumanimiz hududida joylashgan”, — deydi Mirzo Ulug‘bek tumani hokimi Shavkatbek Ergashev.\nUning so‘zlariga ko‘ra, buzilayotgan uylar egalariga ikkilamchi bozordan yoki qurilayotgan uylar taklif etilgan.\nHokimning so‘zlariga ko‘ra, bu uylar chorraha qurilguniga qadar ham buziladigan uylar ro‘yxatida turgan, shuning uchun bu xabar aholi uchun yangilik bo‘lmagan.\n“Biz allaqachon yangi chorrahani qurishni boshlab yubordik. Hozirda vaqtinchalik yo‘lni quryapmiz. Keyinroq tunnel qura boshlaymiz.\nIsh samaradorligini oshirish uchun har yakshanba kuni bu yerda shtab yig‘ilishi bo‘lib o‘tadi. Yig‘ilishda yuzaga kelayotgan barcha masalalar muhokama qilinadi.\nMa’lumot uchun, chorraha 2019-yilda foydalanishga topshiriladi.", "category": "Mahalliy", "title": "TAPOiChda yangi chorraha qurilishi munosabati bilan uylar buziladi", "date": "05/25/2018", "url": "https://daryo.uz/2018/05/25/tapoichda-yangi-chorraha-qurilishi-munosabati-bilan-uylar-buziladi/"}
{"content": "Chempionlar ligasi finalini Turinda tomosha qilgan va keyinchalik ommaviy tiqilinchdan jabrlangan futbol muxlislari soni 1527 kishini tashkil qildi, deb ma’lumot berdi Turin shahar ma’muriyati.\n\nAvvalroq Yevropa Chempionlar ligasining “Real” hamda “Yuventus” klublari o‘rtasidagi final uchrashuvini Turin shahrida tomosha qilgan muxlislarning 1000 dan ziyodi sarosima oqibatida kelib chiqqan tartibsizlikdan jabr ko‘rgani aytilgandi.\nJiddiy jarohatlanganlar soni 3 nafarni tashkil qiladi. Ular orasida 4 yoshli bolakay ham bor. Uning ahvoli anchagina og‘ir bo‘lib, shifokorlar hayotini saqlab qolish choralarini ko‘rish bilan band.\nMa’lumot uchun, “Real” uchinchi golni urgan bir paytda petardalar tovushi eshitilgan. Ayrim manbalar esa ulkan temir darvozaning qulashi natijasida bu tovush kelib chiqqani haqida ma’lumot bergan. Buning oqibatida minglab futbol muxlislari turli tomonlarga qocha boshlagan. Sarosima hamda tiqilinch bir qator ko‘ngilsizliklarni keltirib chiqargan.", "category": "Sport", "title": "Chempionlar ligasi finali sabab tiqilinchda qolib jabrlangan turinliklar soni 1527 kishiga yetdi", "date": "06/05/2017", "url": "https://daryo.uz/2017/06/05/chempionlar-ligasi-finali-sabab-tiqilinchda-qolib-jabrlangan-turinliklar-soni-1527-kishiga-yetdi/"}
{"content": "2016-yili Hindistonning Bixar shtatida spirtli ichimliklar sotuvini man etishga kirishiladi. Shtat rasmiylari mazkur jarayonning birinchi bosqichini apreldan boshlashni rejalashtirgan, deya xabar beradi “TASS”.\n\nKeyingi yillarda mamlakatda aholining ichkilikbozlikka mubtalo bo‘lishi jiddiy muammoga aylandi: keyingi 20 yil davomida bu xastalikka chalinganlar uchdan bir qismga ko‘paygan. Ayni paytda Hindistonning Gujarat va Nagalend shtatlari, shuningdek, Manipurning ayrim tumanlarida alkogol sotuvi taqiqlangan.\nBu boradagi eng qattiq qonun Gujaratda qabul qilingan. Mazkur shtatda 1960-yildan beri amalda  bo‘lgan tartibga ko‘ra, nafaqat spirtli ichimliklar ishlab chiqarish yoki sotish, balki saqlash va iste’mol qilish ham man etilgan.", "category": "Dunyo", "title": "Hindistonning yana bir shtatida spirtli ichimliklar sotuvi man etiladi ", "date": "01/02/2016", "url": "https://daryo.uz/2016/01/02/hindistonning-yana-bir-shtatida-spirtli-ichimliklar-sotuvi-man-etiladi/"}
{"content": "Turkiyaning “Fenerbaxche” jamoasi futbolchisi Robin van Persi qovog‘i yorilishi tufayli ko‘rish qobiliyatini yo‘qotmaydi. Bu haqda, The Sun nashriga asoslanib, “TASS” xabar bermoqda.\n\n6-noyabr kuni “Fenerbaxche” “Oqhisor”ni 3:1 hisobida yengdi. Uchrashuvda gol muallifiga aylangan van Persi birinchi taym oxirida ko‘zidan zarba yedi. Shifoxonada gollandiyalik futbolchining qovog‘i yirtilgani ma’lum bo‘ldi. Futbolchi jarohat tufayli ko‘rish qobiliyatini yo‘qotishi mumkinligi aytildi.\nAmmo jamoa shifokori Burak Kunduracho‘g‘li van Persining ko‘rishi joyidaligini va xavf ortdaligini ma’lum qildi.", "category": "Sport", "title": "Van Persi qovoq yorilishidan ko‘rish qobiliyatini yo‘qotmaydi", "date": "11/07/2016", "url": "https://daryo.uz/2016/11/07/van-persi-qovoq-yorilishidan-korish-qobiliyatini-yoqotmaydi/"}
{"content": "Futbol bo‘yicha Italiya Kubogi 2018/2019-yilgi mavsumining chorak final juftliklari nomi ma’lum bo‘ldi.\n\nQur’aga ko‘ra, “Milan” “Napoli” bilan kurash olib borsa, “Latsio” esa “Inter” bilan bahsga kirishadi.\nItaliya Kubogi\n1/4 final bahslari\n30-yanvar, chorshanba", "category": "Sport", "title": "Italiya Kubogi. 1/4 final bosqichi juftliklari aniqlandi", "date": "01/14/2019", "url": "https://daryo.uz/2019/01/14/italiya-kubogi-14-final-finali-juftliklari-aniqlandi/"}
{"content": "Uzbekistan Airways’ning 23-yanvar kuni Toshkent—Bishkek yo‘nalishida parvoz qilayotgan HY-779 samolyoti noqulay ob-havo (tuman, ko‘rish darajasining yomonligi) sababli belgilangan aeroportga qo‘na olmadi.\n\n“Novosti Tashkentskogo Neba” Telegram-kanali xabariga ko‘ra, shu sababli ekipaj samolyotni Toshkentdagi aeroportga qaytarishga qaror qilgan.", "category": "Mahalliy", "title": "Toshkentdan Bishkekka parvoz qilgan samolyot noqulay ob-havo sabab ortga qaytarildi", "date": "01/23/2020", "url": "https://daryo.uz/2020/01/23/toshkentdan-bishkekka-parvoz-qilgan-samolyot-noqulay-ob-havo-sabab-ortga-qaytarildi/"}
{"content": "O‘zbekistonda 2014—2015-yillarga mo‘ljallangan Wi-Fi texnologiyasi bo‘yicha keng polosali tarmoqlarga ulanishni rivojlantirishni ko‘zda tutuvchi dastur amalga oshirilmoqda. Bu haqda O‘zbekiston Aloqa, axborotlashtirish va telekommunikatsiya texnologiyalari davlat qo‘mitasiga asoslanib “Infocom.uz” nashri ma’lum qildi, deb xabar bermoqda “Gazeta.uz”.\n\nRespublikaning barcha viloyatlaridagi jamoat joylarida, xususan, aeroportlar, vokzallar, sayyohlar tez-tez tashrif buyuradigan joylar, xiyobonlar va savdo markazlari singari hududlarda simsiz Wi-Fi texnologiyasi asosida keng polosali tarmoqlar yaratish dasturning asosiy maqsadi hisoblanadi.", "category": "Texnologiyalar", "title": "O‘zbekistondagi jamoat joylari Wi-Fi tarmog‘i bilan ta’minlanadi", "date": "01/07/2015", "url": "https://daryo.uz/2015/01/07/ozbekistondagi-jamoat-joylari-wi-fi-tarmogi-bilan-taminlanadi/"}
{"content": "LeakedSource portali xakerlar Twitter’dagi akkauntlarga tegishli 33 million parolni o‘g‘irlaganliklarini bildirdi. 15 ta tasodifiy akkaunt bo‘yicha o‘tkazilgan tekshiruvlarning ko‘rsatishicha, xakerlar qo‘lga kiritgan bazadagi barcha parollar haqqoniydir, deb xabar bermoqda “Hi-Tech.Mail.ru”.\n\nPortal manbalarining uqtirishicha, parollar ijtimoiy tarmoq xavfsizlik to‘siqlarini buzib kirish yo‘li bilan qo‘lga kiritilmagan — akkauntlar haqidagi axborot zararli dasturiy ta’minot yordamida to‘plangani ehtimoli katta. Bunday dastur brauzerlardan barcha axborotni to‘plab, xakerlarga yo‘llashi mumkin.\nBazadagi parollar shifrlanmagan shaklda taqdim etilgan, vaholanki, servis 2014-yildan ularni shifrlab saqlay boshlagan edi.\nAkkauntlarga bog‘liq elektron manzillarning aksariyat qismi Rossiya servislariga tegishli ekanligi ta’kidlanmoqda. Bu ma’lumot o‘g‘irlovchi zararli dasturiy ta’minot Rossiyada tarqatilganidan dalolat beradi.", "category": "Texnologiyalar", "title": "Twitter’dagi millionlab akkauntlarning parollari o‘g‘irlandi", "date": "06/09/2016", "url": "https://daryo.uz/2016/06/09/twitterdagi-millionlab-akkauntlarning-parollari-ogirlandi/"}
{"content": "Tugab borayotgan yilning to‘qqiz oyi yakuniga bag‘ishlab o‘tkazilgan “O‘zbeknavo” estrada birlashmasining yig‘ilishida litsenziya olgan xonandalar va litsenziya berishga loyiq bo‘lmaganlar to‘g‘risidagi ma’lumotlar ochiq aytildi, deb yozadi “Qalampir.uz”.\n\nMa’lumotlarga qaraganda, 2016-yilning yanvar—sentabr oylari davomida 2 074 nafar san’atkorga litsenziya berilgan.\nKonsert-tomosha faoliyati bilan shug‘ullanish istagida “O‘zbeknavo” estrada birlashmasiga murojaat qilgan 50 nafar san’atkor rad javobini olgan.\nO‘z konsert dasturini taqdim etish istagida bir martalik ruxsatnoma (litsenziya) so‘rab “O‘zbeknavo”ga murojaat qilganlarning hujjatlari 29 ta ekspert komissiyasi yig‘ilishida ko‘rib chiqilgan. Ulardan 554 kishiga bir martalik ruxsatnoma berilgan, 11 ta ariza rad etilgan.", "category": "Madaniyat", "title": "“O‘zbeknavo” litsenziya so‘ragan 50 nafar san’atkorga rad javobini berdi", "date": "12/25/2016", "url": "https://daryo.uz/2016/12/25/ozbeknavo-litsenziya-soragan-50-nafar-sanatkorga-rad-javobini-berdi/"}
{"content": "Amerikalik aktyor Arnold Shvarsenegger “Terminator–2”ning 25 yilligi munosabati bilan internetga noyob video joylashtirdi. Bu haqda “TASS” xabar bermoqda.\n\nVideo aktyorning Facebook’dagi sahifasida joylashtirildi.\n“Bugun ‘Terminator–2’ yaratilganining 25 yilligidir, — deb yozdi aktyor. — Men har doim ushbu film va uni yaratgan jamoa bilan faxrlanaman”.\nShvarsenegger jamoaning rejissor Jeyms Kemerondan tortib texnik xodimlar va grimchilargacha bo‘lgan barcha ishtirokchilarini tilga olib o‘tdi.\n“Ajoyib xotiralar uchun rahmat sizga”, — dedi aktyor.\n\n\t\t", "category": "Madaniyat", "title": "Shvarsenegger “Terminator–2”ning 25 yilligi munosabati bilan internetga noyob video joylashtirdi", "date": "07/04/2016", "url": "https://daryo.uz/2016/07/04/shvarsenegger-terminator-2ning-25-yilligi-munosabati-bilan-internetga-noyob-video-joylashtirdi/"}
{"content": "Anand Prakash ismli shaxs Uber saytida bepul sayohatlar imkonini beruvchi xatoni topdi, deb xabar beradi TJournal.\n\nAnand Prakash tomonidan mazkur xatoning AQSh va Hindistonga nisbatan qo‘llanilishi muvaffaqiyatli yakunlandi. Shundan so‘ng, kompaniya xatoni to‘g‘rilab, foydalanuvchiga mukofot ajratdi.\nPrakash Uber’dagi ushbu xatoni qanday topganini o‘zining blogida e’lon qildi. Uning so‘zlariga ko‘ra, mazkur xatodan istalgan shaxs foydalana olishi mumkin bo‘lgan.\nXato kompaniya rasmiy saytining kodida bo‘lgan. Foydalanuvchidan buning uchun bor-yo‘g‘i sayohatni to‘lash usulini o‘zgartirish talab etilgan.\nQayd etilishicha, Prakash ushbu xatoni 2016-yil avgust oyida topib, kompaniyaga xabar bergan. Uber xatoni to‘g‘rilab, Prakashga mazkur axborotni 2017-yil martiga qadar e’lon qilmaslik javobgarligini yuklagan.\nPrakash kompaniya sayti va dasturlari faoliyatidagi xato haqida axborot bergani uchun Uber kompaniyasidan 5000 dollar qabul qilib oldi. U mazkur dastur ishtirokchilari ro‘yxatida 14-o‘rinda turadi.\nPrakash tez-tez Facebook’dagi xatolar haqida ham xabar berib turishi ta’kidlandi.", "category": "Texnologiyalar", "title": "Uber kompaniyasi saytida bepul sayohat qilish imkonini beruvchi xato topildi", "date": "03/06/2017", "url": "https://daryo.uz/2017/03/06/uber-kompaniyasi-saytida-bepul-sayohat-qilish-imkonini-beruvchi-xato-topildi/"}
{"content": "Eron rasmiylari 2017-yili mamlakat parlamenti binosi va imom Humayniy maqbarasiga uyushtirilgan hujumlarga aloqadorlikda gumonlanib, sud qilingan IShIDning sakkiz nafar a’zosi qatl etilganini e’lon qildi.\n\nMeduza’ning Associated Press axborotiga asoslanib xabar berishicha, o‘lim jazosi haqidagi hukmlar may ochida chiqarilgan.\n“Eron o‘lim jazosini ijro etish bo‘yicha yetakchilar qatoriga kirsa-da, bunday ommaviy qatllar kamdan-kam kuzatiladi. 2016-yili 20 nafar sunniy jangarilarni qatl etgani uchun huquq himoyachilari Eronni tanqid qilgandi. 2017-yili esa Eronda zo‘rlashda ayblangan yetti kishi osib o‘ldirilgan edi”, — deb yozadi Associated Press.\n2017-yilning 7-iyun kuni Eron parlamenti va imom Humayniy maqbarasida ketma-ket ikki terakt amalga oshirilgan edi. Hodisa oqibatida 18 kishi halok bo‘lib, 50 kishi yaralangan. Terrorchilar parlament binosiga ayollar libosida kirib kelgani aytilgan edi. Hujum qilgan shaxslarning bir qismi o‘ldirilgan edi.", "category": "Dunyo", "title": "Eronda parlament va imom Humayniy maqbarasiga hujum qilgani uchun sudlanganlar qatl etildi", "date": "07/07/2018", "url": "https://daryo.uz/2018/07/07/eronda-parlament-va-imom-humayniy-maqbarasiga-hujum-qilgani-uchun-sudlanganlar-qatl-etildi/"}
{"content": "Facebook ijtimoiy tarmog‘i foydalanuvchilari rasmlarni tahrirlash imkoniyatiga ega bo‘ldi, deya xabar bermoqda “Lifehacker.ru”.  Avvalroq ushbu funksiya faqat iOS’ning Facebook dasturida mavjud edi, endi u barcha foydalanuvchilar uchun taqdim etildi.\n\nTahrirlash funksiyasi orqali fotosuratlarni kesish, badiiy filtrlar qo‘llash, yozuv yoki stikerlar qo‘shish mumkin.\nFacebook’ga yangi rasm yuklashda, ikona ustiga sichqoncha kursorini olib borganda, mo‘yqalam shaklidagi belgicha paydo bo‘ladi, uni bosish orqali fotosurat redaktoriga o‘tiladi.\nTa’kidlash joiz, Facebook’dagi yangi funksiyani jiddiy grafik redaktor bilan taqqoslab bo‘lmaydi. U shunchaki rasmni biroz jonlantirish, foydalanuvchilarni kuldirish yoki rasmdagi muhim obyektga e’tibor qaratishning tezkor usulidir.", "category": "Texnologiyalar", "title": "Facebook’da suratlarni yuklash paytidayoq tahrirlash mumkin bo‘ldi", "date": "08/29/2015", "url": "https://daryo.uz/2015/08/29/facebookda-suratlarni-yuklash-paytidayoq-tahrirlash-mumkin-boldi/"}
{"content": "Moskvadagi Cherkizovo bozorining sobiq egasi Telman Ismoilov tomonidan Turkiyaning Antalya shahrida 2009-yili qurilgan Mardan Palace mehmonxonasidan noma’lum shaxslar tilla suvi yuritilgan dekor qismlarini buzib, olib ketmoqda. Bu haqda “Gazeta.ru” xabar berdi.\n\nMardan Palace to‘lanmagan qarzlar tufayli elektrdan uzilgan, xodimlar mehmonxona hududini tark etgan, signalizatsiya esa o‘chirib qo‘yilgan.\nShundan so‘ng mehmonxonaga tungi payt o‘g‘rilar oralay boshladi, ular tilla suvi yuritilgan devorning kamida yetti seksiyasi va dekorning bog‘ga tegishli buyumlarini o‘marishga muvaffaq bo‘ldi.\nMardan Palace Turkiyadagi eng hashamatli mehmonxona sanalar, uning qurilishiga 1,4 milliard dollar xarajat qilingandi. 2009-yili bo‘lib o‘tgan va Gollivud yulduzlari ishtirok etgan ochilish marosimining o‘ziga 35 million dollar sarflangandi.", "category": "Dunyo", "title": "Turkiyada Telman Ismoilov qurgan mehmonxona talon-taroj qilinmoqda", "date": "11/12/2017", "url": "https://daryo.uz/2017/11/12/turkiyada-telman-ismolilov-qurgan-mehmonxona-talon-taroj-qilinmoqda/"}
{"content": "Prezident qarori bilan Alisher Bekniyazov Mudofaa sanoati davlat qo‘mitasi raisining o‘rinbosari etib tayinlandi. Bu haqda “Huquqiy axborot” kanali ma’lum qildi.\n\nMa’lumot uchun, mazkur qo‘mita 2017-yil noyabrida tashkil etilgan. Tuzilma davlat mudofaa buyurtmalarini shakllantirish va ishlab chiqarishni tashkil etish bilan shug‘ullanadi.", "category": "Mahalliy", "title": "Alisher Bekniyazov Mudofaa sanoati davlat qo‘mitasi raisining o‘rinbosari etib tayinlandi", "date": "11/23/2018", "url": "https://daryo.uz/2018/11/23/alisher-bekniyazov-mudofaa-sanoati-davlat-qo%ca%bbmitasi-raisining-o%ca%bbrinbosari-etib-tayinlandi/"}
{"content": "Rossiyaning “TNT” kanalida efirga uzatiladigan “Raqslar” teleloyihasida Jorje taxallusi ostida chiqish qilgan buxorolik yigit hakamlar hay’ati a’zolarini hayratlantirdi, deb yozadi “Podrobno.uz”.\n\n23 yoshli raqqos Tatyana Denisovadan tahsil olish uchun kelganini ma’lum qildi. Uning yorqin xoreografiyasi Yegor Drujin va Migelda o‘zgacha taassurot qoldirdi.\nDenisova raqsga tushib bo‘lgan yigitga “Bu sizning kiyimingizmi?” deb kutilmagan savol berdi. Uning savoli boshqa murabbiylar va zalda kulgu uyg‘otdi. Yigit sahnaga och pushti rangdagi futbolkada chiqqan edi.\n“Bu unchalik mening uslubimga mos bo‘lmagan kiyim. Biroq men jiddiy erkaklarni hurmat qilaman. Xoreografiyada ishonish mumkin bo‘lgan erkaklarni qadrlayman”, — dedi Denisova.\n“TNT’dagi raqslar 5-mavsumi” loyihasida rossiyalik va boshqa mamlakatlardan eng iqtidorli raqqoslar ishtirok etadi. Loyihaning finalida g‘olib ishtirokchi “Mamlakatning eng yaxshi raqqosi” nomiga sazovor bo‘ladi hamda 3 million rubl miqdorida mukofot oladi.", "category": "Madaniyat", "title": "Buxorolik raqqos Rossiyaning “TNT” kanalidagi “Raqslar” loyihasi hakamlarini hayratda qoldirdi", "date": "10/25/2018", "url": "https://daryo.uz/2018/10/25/buxorolik-raqqos-rossiyaning-tnt-kanalidagi-raqslar-loyihasi-hakamlarini-hayratda-qoldirdi/"}
{"content": "Checheniston rahbari Ramzan Qodirov Amerikaning ijtimoiy tarmoqlaridan foydalanishga qarshi chiqib, bolalarga WhatsApp va shunga o‘shagan messenjerlardan foydalanishda cheklov qo‘yishni taklif qildi, deb xabar bermoqda LifeNews.\n\n“Yoshlar hozir televizor ko‘rmaydi, gazeta o‘qimaydi – ular o‘tirib, ijtimoiy tarmoqlar orqali muloqot qiladi. Biz yoshlar ijtimoiy tarmoqlardan to‘g‘ri foydalanishi uchun ular bilan ishlaymiz”, − dedi Qodirov. Ijtimoiy tarmoqlarga bog‘lanib qolishni giyohvandlikdan ham yomon kasallik deb atagan Checheniston rahbari zamonaviy jamiyatni buzayotgan turli mish-mishlar aynan virtual tarmoq orqali tarqalayotganini ta’kidladi.\nQayd etilishicha, turmush o‘rtog‘i va farzandlari ijtimoiy tarmoqlarda o‘tirmasligini aytgan Ramzan Qodirovning o‘zi ulardan faol foydalanadi. Jumladan, Checheniston rahbarining Instagram’dagi sahifasi 850 mingdan ortiq obunachiga ega 4,7 mingdan ortiq xabar yozilgan.", "category": "Dunyo", "title": "Ramzan Qodirov ijtimoiy tarmoqlarga bog‘lanib qolishni giyohvandlikka o‘xshatdi", "date": "03/05/2015", "url": "https://daryo.uz/2015/03/05/ramzan-qodirov-ijtimoiy-tarmoqlarga-boglanib-qolishni-giyohvandlikka-oxshatdi/"}
{"content": "IPO bo‘yicha En+ Group plc kompaniyasining har bir GDR’i uchun narx oralig‘i 14—17 dollardan baholanmoqda. Shunday qilib butun kompaniya (yangi aksiyalarni joylashtirishdan oldingi mablag‘lar kelib tushguniga qadar) 7—8,5 milliard dollarga baholandi, deb xabar berdi “Vedomosti”.\nQo‘shimcha joylashtirish variantini hisobga olmasa, bitim hajmi kapital o‘sishining 15,8—18,8 foizini tashkil qilishi mumkin.\nEn+ investorlariga 1 milliard dollarlik yangi va mavjud qog‘ozlar taklif qilinadi, biroq bu qancha proportsiyani tashkil etishi haqida kompaniya ma’lumot bermadi. Shuningdek, yana 500 million dollarlik aksiyalar AnAn Group joylashtirilgan narx bo‘yicha sotib oladi.", "category": "Dunyo", "title": "En+ IPO doirasida har bir GDR uchun 14—17 dollar narx oralig‘ini belgiladi", "date": "10/23/2017", "url": "https://daryo.uz/2017/10/23/en-ipo-doirasida-har-bir-gdr-uchun-14-17-dollar-narx-oraligini-belgiladi/"}
{"content": "O‘zbekiston bo‘ylab amalda ishlab turgan birinchi toifali korxonalar soni 181 ta bo‘lib, ulardan atrof-muhitga yiliga 808 ming tonna tashlamalar chiqariladi. Bu haqda 14-yanvar kuni Axborot va ommaviy kommunikatsiyalar agentligida o‘tkazilgan “Atrof-muhit ifloslanishi monitoringini yanada takomillashtirish” mavzusidagi matbuot anjumanida ma’lum qilindi, deya xabar bermoqda “Daryo” muxbiri.\n\n“Havoni ifloslantirish darajasi bo‘yicha sanoat korxonalarining statistikasi juda keng qamrovli bo‘lgani tufayli bu bo‘yicha aniq reyting tuzilmaydi. Lekin bir necha yil oldingi ma’lumotlarga tayanadigan bo‘lsak, bu borada OTMK (Olmaliq tog‘-metallurgiya kombinati), yirik kimyo zavodlari, jumladan, Navoiy azot zavodini misol qilib keltirish mumkin.\nYuqorida aytilganidek, bu bo‘yicha maxsus reyting tuzilmagani uchun aniq ma’lumot berish qiyin. Biz ayni paytda reyting talablarini ishlab chiqish jarayonidamiz”, — dedi Ekologiya va atrof-muhitni rivojlantirish davlat qo‘mitasi boshqarma boshlig‘i To‘lagan Abdulg‘oziyev.\nQo‘mita rasmiysining ta’kidlashicha, 2019-yil oktabr oyida 13 ta sement ishlab chiqarish korxonalariga tutash hududlar atrofidan atmosfera havosiga tashlanayotgan zararli tashlamalar bo‘yicha namunalar olinib, tahlillar o‘tkazildi. Olingan tahlillarga ko‘ra 5 ta korxona atrof-muhitga sezilarli darajada salbiy ta’sir o‘tkazgani aniqlangan. Qoraqalpog‘istonning “Titan sement” QKda 1,06–4,6 marta, “Karakalpak sement” QKda 6,0 -marta, Farg‘ona viloyatidagi “Turon eco sement group” korxonasida 1,68–1,8 marta, “Yaypangips” korxonasida 1,7–1,86 marta va “Fergana sement” QKda 1,16–1,36 marta ruxsat etilgan me’yordan yuqori chang miqdori borligi ma’lum bo‘lgan.\nMatbuot anjumanida qayd etilishicha, o‘tgan yili 22 ta yirik korxonalarda ekologik nazorat tadbirlari o‘tkazilgan. Ushbu sanoat majmualariga nisbatan jami 50 milliondan ziyod ma’muriy jarimalar qo‘llanilgan. Undirilgan kompensatsiya miqdori esa 2 milliard so‘mga yaqindir.", "category": "Mahalliy", "title": "2019-yilda 22 ta yirik korxonadan undirilgan ma’muriy jarima va kompensatsiyalar miqdori ma’lum qilindi", "date": "01/15/2020", "url": "https://daryo.uz/2020/01/15/2019-yilda-22-ta-yirik-korxonadan-undirilgan-mamuriy-jarima-va-kompensatsiyalar-miqdori-malum-qilindi/"}
{"content": "Las-Vegas (Nevada shtati, AQSh) shahrida o‘tkazilgan boks kechasining yana bir qiziqarli jangida yarim og‘ir vazn toifasida sobiq jahon chempioni qozog‘istonlik 31 yoshli Beybut Shumenov hakamlarning bir ovozdan bergan bahosiga ko‘ra amerikalik 36 yoshli Bi Jey Floresni mag‘lub etdi, deb xabar qiladi “Olamsport.com”.\n\nHakamlarning uchalasi ham 116:112 hisobida Shumenovning g‘alabasini ta’minladi.\nShu tariqa, Beybut WBA yo‘nalishida vaqtinchalik chempionlik kamarini qo‘lga kiritdi. Bu bilan u WBA (Regular) yo‘nalishi chempioni rossiyalik Denis Lebedevning kamariga rasmiy da’vogarga aylandi.", "category": "Sport", "title": "Qozog‘istonlik Shumenov vaqtinchalik WBA chempionlik unvonini qo‘lga kiritdi", "date": "07/27/2015", "url": "https://daryo.uz/2015/07/27/qozogistonlik-shumenov-vaqtinchalik-wba-chempionlik-unvonini-qolga-kiritdi/"}
{"content": "Kuni kecha Ulug‘bek Rahmatullayev avtohalokatga uchraganini bildirgan ayrim Telegram kanallari endi aktrisa Shahzoda Muhammedova haqida mish-mishlar tarqatmoqda. Bu haqda “Darakchi.uz” xabar berdi.\n\nTelegram kanallari orqali tarqalgan xabarlarda shunday deyiladi “Dahshat! Shahzoda Dubayda nima ish qilib qo‘ydi, hayron qolishingiz aniq!”\nBundan xabar topgan aktrisa o‘zining Instagram’dagi sahifasi orqali bunday safsatani tarqatayotganlarga murojaatini yozib qoldirdi:\n“Pul topish maqsadida Telegram’da turli yolg‘on manbalar, fotoshoplar tarqalyapti. Qiziqib, ichiga kirilsa pul yechiladi har bir telefondan. Iltimos, san’atkorning yuzidan foydalanib pul topmanglar. Dubaymish, Toshkentdaman-ku? Ozgina Xudodan qo‘rqinglar! Qiz bolaning nomini bulg‘ash yaxshimas. Kuni kecha xonanda Ulug‘bek Rahmatullayevni halokatda o‘ldi degan mish-mishni chiqaruvdinglar. Ozgina vijdon yetishmayapti ayrim noinsoflarda”.\n", "category": "Madaniyat", "title": "Shahzoda Muhammedova “Dubaydagi qilmishlari” haqidagi ovozalarga aniqlik kiritdi", "date": "07/09/2016", "url": "https://daryo.uz/2016/07/09/shahzoda-muhammedova-dubaydagi-qilmishlari-haqidagi-ovozalarga-aniqlik-kiritdi/"}
{"content": "Farg‘ona viloyati bojxonachilari tomonidan fuqaro F.Madalimov boshqaruvidagi avtomashina to‘xtatib tekshirilganda, avtomashinaning old buferi va kapoti ichiga salkam 100 kilogramm shokoladni yashirgan holda olib kirishga uringani aniqlandi. Bu haqda Davlat bojxona qo‘mitasi axborot xizmati “Daryo”ga ma’lum qildi.\n\nBojxona qonunchiligiga rioya qilishni istamagan huquqbuzar tez eruvchan shokoladlarni mashinaning motori ustiga joylashtirgan.\n“Harakatlanish paytida mashina motori qizishi va shokoladlarning erishini inobatga olinganda, ushbu oziq-ovqat mahsulotiga zaharli moddalar o‘rnashishi va inson salomatligi uchun xavf tug‘dirishi yaqqol namoyon bo‘ladi”, — deyiladi bojxona xizmati axborotida.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Farg‘onada shokoladni Cobalt’ning motori ustida olib kirmoqchi bo‘lgan fuqaro aniqlandi", "date": "04/24/2017", "url": "https://daryo.uz/2017/04/24/fargonada-shokoladni-cobaltning-motori-ustida-olib-kirmoqchi-bolgan-fuqaro-aniqlandi/"}
{"content": "Kanadalik xonanda Jastin Biber Respublikachilar partiyasining Klivlendda milliy syezdda chiqish qilib, qo‘shiq kuylash haqidagi taklifini rad etdi. U taklif qilingan 5 million dollar gonorardan voz kechdi, deb xabar bermoqda “Korrespondent.net”.\n\nDastavval 22 yoshli san’atkor taklifni jiddiy ko‘rib chiqayotgan edi, ammo uning menejeri, Hillari Klintonning ashaddiy tarafdori bo‘lgan Skuter Braun bu holda ishdan ketishini ma’lum qildi.\n5 million dollar evaziga Biber 45 daqiqa davomida sahnada turishi, ya’ni har daqiqa uchun 110 ming dollardan olishi mumkin edi.", "category": "Madaniyat", "title": "Jastin Biber respublikachilar syezdida 5 mln dollar evaziga qo‘shiq kuylashdan bosh tortdi", "date": "07/30/2016", "url": "https://daryo.uz/2016/07/30/jastin-biber-respublikachilar-syezdida-5-mln-dollar-evaziga-qoshiq-kuylashdan-bosh-tortdi/"}
{"content": "KXDR Janubiy Koreya parlamentining Pxenyan tomonidan o‘tkazilgan yadro sinovi qoralangan rezolyutsiyasini qabul qilishdan bosh tortdi. Bu haqda “RIA Novosti” xabar bermoqda.\n\nYonhap ma’lumotlariga ko‘ra, Janubiy Koreya hukumati vakillari parlament tomonidan 8-yanvarda qabul qilingan hujjatni ikki davlat o‘rtasidagi Pxanmundjom muzokaralar punktida topshirmoqchi bo‘lgan, ammo shimolliklar uni olishdan bosh tortgan.\nAgentlikning bildirishicha, Seul 2006 va 2013-yillarda ham Pxenyanga parlamentning yadro sinovlari qoralangan rezolyutsiyalarini topshirmoqchi bo‘lgan, biroq bu urinishlar muvaffaqiyatsiz yakunlangandi.", "category": "Dunyo", "title": "KXDR Janubiy Koreya parlamenti qabul qilgan rezolyutsiyani olishdan bosh tortdi", "date": "01/23/2016", "url": "https://daryo.uz/2016/01/23/kxdr-janubiy-koreya-parlamenti-qabul-qilgan-rezolyutsiyani-olishdan-bosh-tortdi/"}
{"content": "“O‘zbekneftgaz” AJ UNG  milliy brendi ostidagi yoqilg‘i quyish shoxobchalari tarmog‘ida 26-martdan boshlab Ai-92 markali benzinning narxi 6200 so‘mdan 6000 so‘mga kamaytirilishini xabar qildi.\n\nXabarga ko‘ra, boshqa markadagi benzin mahsulotlari va dizel yoqilg‘isining narxlari ham bosqichma-bosqich kamaytirib boriladi.\n“O‘zbekneftgaz” avvalo, iste’molchilarning manfaatlarini inobatga olgan holda, shuningdek, birja savdolarida benzin sotib olish xarajatlari kamaygani munosabati bilan benzinning narxini pasaytirib boradi.\nNarxlar masalasida shuni ta’kidlash kerakki, “O‘zbekneftgaz” yoqilg‘i quyish shoxobchalari tarmog‘i orqali sotiladigan dizel yoqilg‘isining narxi xorijiy kompaniyalar tomonidan sotiladigan dizel yoqilg‘isi narxidan 9 %, Ai-92 markali benzin narxidan esa 16,6 % ga arzon, deyiladi “O‘zbekneftgaz” AJ matbuot xizmati xabarida.\nMavzuga doir: \nAvval O‘zbekistonda Ai-80 dan boshqa barcha benzin narxlari pasayishi mumkinligi xabar qilingandi.", "category": "Mahalliy", "title": "“O‘zbekneftgaz” Ai-92 narxi arzonlashishini tasdiqladi va neft mahsulotlari narxi bosqichma-bosqich arzonlashishini ma’lum qildi", "date": "03/25/2020", "url": "https://daryo.uz/2020/03/25/ozbekneftgaz-ai-92-narxi-arzonlashishini-tasdiqladi-va-neft-mahsulotlari-narxi-bosqichma-bosqich-arzonlashishini-malum-qildi/"}
{"content": "Braziliyalik jurnalist Diogu Bersitu Manchester aeroportida IShID haqidagi kitobni o‘qib o‘tirganida kontrterror xizmati xodimlari tomonidan qisqa muddat ushlab turilganini aytdi. Bu haqda, Independent nashriga asoslanib, “RIA Novosti” xabar bermoqda.\n\nJurnalist bu haqda Twitter’dagi sahifasida ham yozdi va kitobning suratini keltirdi.\nOxirgi ma’lumotlarga qaraganda, terakt oqibatida 22 kishi halok bo‘lgan, 120 kishi jarohatlangan. Uch kishi teraktda ishtirok etishda gumonlanib hibsga olingan. Shuningdek, asosiy aybdor sifatida asli liviyalik Salmon Obidiy ko‘rsatilgan.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "Manchesterda IShID haqidagi kitobni o‘qiyotgan braziliyalik jurnalist ushlandi", "date": "05/25/2017", "url": "https://daryo.uz/2017/05/25/manchesterda-ishid-haqidagi-kitobni-oqiyotgan-braziliyalik-jurnalist-ushlandi/"}
{"content": "Instagram ijtimoiy tarmog‘ining veb-versiyasi butun dunyo bo‘ylab ishlamay qoldi, deya xabar bermoqda “RBK”. The Next Web nashri taxmin qilishicha, ijtimoiy tarmoq vakillari xavfsizlik sertifikatini uzaytirishni unutib qo‘ygan bo‘lishi mumkin, uning muddati 30-aprel kunining ikkinchi yarmida tugagan. Biroq buni kompaniya vakillari izohlaganicha yo‘q.\n\nMuammo Instagram’ning faqat veb-versiyasiga taalluqli bo‘ldi. Ijtimoiy tarmoq Chrome, Firefox va Opera brauzerlarida ham ochilmadi. Servisga kirilganida ekranda sertifikatlar amal qilish muddati tugagani haqida ogohlantirish namoyon bo‘ldi.\nAyni paytda Instagram ishlab ketdi.", "category": "Texnologiyalar", "title": "Instagram veb-versiyasi butun dunyo bo‘ylab ishlamay qoldi", "date": "05/01/2015", "url": "https://daryo.uz/2015/05/01/instagram-veb-versiyasi-butun-dunyo-boylab-ishlamay-qoldi/"}
{"content": "To‘xtab turish qoidalarini buzgan haydovchilarga nisbatan onlayn choralar ko‘rilishi haqidagi dasturiy ta’minot sinov tariqasida “Chorsu” savdo majmuasi atrofida yo‘lga qo‘yiladi. Bu haqda Toshkent shahar IIBBda bo‘lib o‘tgan brifingda ma’lum qilindi.\n\nUnda aytilishicha, onlayn choralar birinchi galda avtoulovlar gavjum bo‘lgan bozor atroflarini qamrab oladi. Keyinchalik esa, ushbu sinovni avtobus bekatlarida ham qo‘llash ko‘zda tutilgan.\nMa’lumki, “Chorsu” savdo majmuasi qadimiy va gavjum bozorlardan sanaladi. Ming afsuski, bozor atrofida avtomobillar turar joyi yetarli emas. Sinov ishga tushgandan so‘ng, Toshkent shahar hokimligiga bu masalani yechish bo‘yicha fuqarolardan ko‘plab murojaatlar tushishi tayin.", "category": "Mahalliy", "title": "To‘xtab turish qoidalarini buzgan haydovchilarga onlayn choralar ko‘rilishi bo‘yicha dasturiy ta’minot “Chorsu” bozori atrofida sinovdan o‘tkaziladi", "date": "03/27/2019", "url": "https://daryo.uz/2019/03/27/toxtab-turish-qoidalarini-buzgan-haydovchilarga-onlayn-choralar-korilishi-boyicha-dasturiy-taminot-chorsu-bozori-atrofida-sinovdan-otkazi/"}
{"content": "Floyd Meyvezer bilan hamkorlik qilayotgan o‘zbekistonlik bokschi Sanjar Rahmonov (12-3-1, 6 KO) professional ringdagi navbatdagi jangini Toshkent vaqti bilan 29-fevral tongida Las-Vegasda o‘tkazdi.\n\nRahmonov ushbu jangda Keyt Hanter (12-0-0, 7 KO) bilan bahsga kirishdi. Qayd etish joiz, bu Rahmonov uchun revansh jang hisoblanardi. Sanjar 2019-yil 5-aprelida Hanterga ochkolar hisobida mag‘lub bo‘lgandi. Bu safar ham Rahmonov raqibiga ochkolar hisobida mag‘lub bo‘ldi. Qayd etish joiz, Sanjar 3-raundda nokdaun holatiga ham tushib qoldi.\nJangning to‘liq videosini UFCBOXUZ kanalida tomosha qilishingiz mumkin.\nNever a doubt 🔥🔥Hunter defeats Rahkmanov in their rematch in the #ShoBox main event. pic.twitter.com/6w2lQfBDaz\n— SHOWTIME Boxing (@ShowtimeBoxing) February 29, 2020", "category": "Sport", "title": "Sanjar Rahmonov Hanter bilan revansh jangida mag‘lubiyatga uchradi", "date": "02/29/2020", "url": "https://daryo.uz/2020/02/29/sanjar-rahmonov-hanter-bilan-revansh-jangida-maglubiyatga-uchradi/"}
{"content": "Avgust oyida boshqariladigan ulkan robotlar dueli bo‘lib o‘tishi rejalashtirilgan. Xitoyning Greatmetal kompaniyasi ham ushbu jangda qatnashishga qodir ekanligini namoyish qildi. Buning uchun kompaniya muhandislari shaxsiy quroli — hassaga ega ulkan maymun-robotni yaratdi, deb xabar berdi Gmbox.\n\nBundan bir necha kun oldin G-Festival’ida namoyish etilgan Monkey King — Xitoyning ulkan robotiga bag‘ishlangan rolik YouTube tarmog‘ida paydo bo‘ldi. Turg‘unlik uchun Monkey King to‘rtta oyog‘iga tayanib turadi, biroq zarur bo‘lganida orqa ikki oyog‘ida turishi va orqasida osig‘liq turgan qurolini — hassasini qo‘liga olishi mumkin.\n\n2017-yilning avgust oyida Amerikaning MK.3 roboti bilan Yaponiyaning Kuratas roboti o‘rtasida jang bo‘lib o‘tadi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Texnologiyalar", "title": "Xitoyliklar ulkan jangchi robot-maymunni yaratdi", "date": "05/04/2017", "url": "https://daryo.uz/2017/05/04/xitoyliklar-ulkan-jangchi-robot-maymunni-yaratdi/"}
{"content": "“Qalampir.uz” nashri O‘zbekiston xalq shoiri, O‘zbekiston Qahramoni, O‘zbekiston davlat madhiyasi muallifi “Abdulla Oripov asli Qashqadaryodan. Uning Qashqadaryoga emas, Toshkentdagi ‘Chig‘atoy’ qabristoniga dafn etilishi sababi nima?” kabi savollarga javob topish maqsadida shoirning qizi Yulduz Oripova bilan bog‘landi.\n\n“Barcha-barchaga bildirgan ta’ziyalari, qilgan duolari uchun tashakkur. Men shunday insonning farzandi ekanimdan juda baxtiyorman. Ha, ayni vaqtda qalbimizdagi og‘riq, bo‘shliqning cheki yo‘q, ammo otam haqlaridagi barcha savollaringizga javob bera olaman”, — dedi Yulduz Oripova.\n“Otamni davolanishga jo‘natar ekanmiz, ularning hayotdan ko‘z yumishlari xayolimizga ham kelmagandi. Hammasi kutilmaganda sodir bo‘ldi... Padari buzrukvorimiz vafot etganlaridan so‘ng, ularni qayerga dafn etish borasida kattalar, amakilarim, oilamiz, biz farzandlari, qavmu-qarindosh, juda ko‘p o‘yladik. Maslahatlashgan holda ularni Toshkentdagi ‘Chig‘atoy’ qabristoniga, ustozlari G‘afur G‘ulom, safdoshlari Jumaniyoz Jabborov, Erkin Vohidovlarning yoniga dafn etishga qaror qildik”, — deydi shoirning qizi.\n“To‘g‘ri, ular bizning otamiz, ammo faqatgina o‘zimizni o‘ylab, ularni Qashqadaryoga dafn eta olmasdik. Otamizni ijod ahli, xalq juda xurmat qiladi. Ziyoratga boruvchilarni qiynab qo‘ymaslik uchun ham shunday qarorga keldik. Hamma ham istalgan mahal Qashqadaryoga bora olmaydi. Olis yo‘l, topish ham mushkul bo‘ladi. Bundan tashqari, biz oilamiz bilan Toshkentda yashaymiz. Otamizning yonimizda, yaqinimizda bo‘lishlarini istadik”, — deydi Yulduz Oripova.\nO‘zbekiston xalq shoiri Abdulla Oripov sentabr oyida davolanish uchun AQShga jo‘nab ketgani haqida xabar berilgan edi. 5-noyabr kuni Abdulla Oripov davomli xastalikdan so‘ng AQShning Texas shtatida vafot etgani ma’lum bo‘ldi. Shoir 10-noyabr kuni Toshkentdagi “Chig‘atoy” qabristoniga dafn etildi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "Yulduz Oripova otasi Abdulla Oripov nega Qashqadaryoga emas, Toshkentga dafn etilganiga izoh berdi", "date": "11/14/2016", "url": "https://daryo.uz/2016/11/14/yulduz-oripova-otasi-abdulla-oripov-nega-qashqadaryoga-emas-toshkentga-dafn-etilganiga-izoh-berdi/"}
{"content": "2015-yil 11-14-may kunlari O‘zbekiston davlat konservatoriyasida “Yoshlik bahori” nomli yosh operachilar Respublika ochiq ko‘rik-festivali o‘tkaziladi. Bu haqda O‘zbekiston Respublikasi Madaniyat va sport ishlari vazirligi rasmiy saytida xabar berildi.\n\nKo‘rik-festivalning asosiy tashkilotchilari Madaniyat va sport ishlari vazirligi va \"Kamolot” yoshlar ijtimoiy harakati hisoblanadi. Uning gala-konserti 2015-yil 15-may kuni bo‘lib o‘tadi.\nKo‘rik-festivalda tanlovning ochilish kunida 18-32 yoshdagi opera ijrochilari ishtirok etishi mumkin. Bunda har bir ishtirokchi 11-may kuni soat 10:00 dan 22:00 gacha O‘zbekiston davlat konservatoriyasida ro‘yxatdan o‘tishi kerak.\n2015-yil 12-may kuni soat 9:00 dan 9:30 gacha O‘zbekiston davlat konservatoriyasining Katta zalida ishtirokchilar uchun qur’a tashlash marosimi bo‘lib o‘tadi. Ko‘rik-festival bir bosqichda o‘tkaziladi va ikki turdan iborat.\nIshtirokchilarning barcha chiqishlari omma oldida o‘tkaziladi. Barcha asarlar original tilda va original tonallikda, yoddan ijro etiladi. Bir turda ijro etilgan asarlar ikkinchi turda ijro etilmaydi.\nMadaniyat va sport ishlari vazirligiga festivalni audio va videoga yozish va translyatsiya etish huquqi beriladi.\nKo‘rik-festivalda g‘alaba qozongan kuchli uchlik quyidagi mukofot bilan taqdirlanadi:\nDavlat va jamoat tashkilotlari, ijodiy birlashmalar, firma va ommaviy axborot vositalari tashkilotchilar bilan kelishilgan holda o‘zining maxsus sovg‘alarini ta’sis etish huquqi beriladi.\nHozirgi kunda ishtirokchilar soni 70 nafarga yetdi.", "category": "Madaniyat", "title": "O‘zbekistonda Respublika ko‘rik-festivalida g‘alaba qozongan yosh operachi 5 million so‘m bilan taqdirlanadi", "date": "05/06/2015", "url": "https://daryo.uz/2015/05/06/ozbekistonda-respublika-korik-festivalida-galaba-qozongan-yosh-operachi-5-million-som-bilan-taqdirlanadi/"}
{"content": "Rossiyaning Buryatiya respublikasi prokuraturasi ma’lumotlariga qaraganda, o‘rmon aviahimoyasi ishchilari Baykalorti o‘lkasidagi o‘rmon yong‘inlariga qarshi mast holda kurashgan ekan. Bu haqda “Vesti.ru” xabar bermoqda.\n\nTabiiy yong‘inlarni o‘chirishni tashkil etish jarayonini tekshirish davomida prokuratura “Baykalorti o‘rmonlarni aviatsion himoya qilish bazasi” ishchilari tomonidan mehnat tartibi buzilganini aniqladi.\nJumladan, katta uchuvchi-kuzatuvchi 2016-yil mayida aviakuzatish mobaynida mast holda bo‘lgani tufayli o‘rmon massivini patrullash bo‘yicha zaruriy tadbirlar amalga oshirilmay qolgani ma’lum bo‘ldi.\nShuningdek, 2016-yil iyunida esa Muyskiy tumanidagi yong‘inni o‘chirishga chiqishdan oldin Kabansk aviabo‘linmasining besh ishchisi mast bo‘lgani bildirilmoqda.\nAybdorlardan biri lavozimidan bo‘shatildi, yana besh nafariga nisbatan intizomiy choralar ko‘rildi.", "category": "Dunyo", "title": "Rossiyalik uchuvchilar Buryatiyadagi o‘rmon yong‘inlarini o‘chirishga mast holda chiqqani aniqlandi", "date": "07/26/2016", "url": "https://daryo.uz/2016/07/26/rossiyalik-uchuvchilar-buryatiyadagi-ormon-yonginlarini-ochirishga-mast-holda-chiqqani-aniqlandi/"}
{"content": "AQShning Janubiy Karolina shtati Spartanberg shahrida 9-noyabr, dushanba kuni politsiyachi Metodika kolleji hududiga avtomobilda bostirib kirib, uni bosib ketishiga ozgina qolgan ikki erkakka qarata o‘t ochdi. Bu haqda “TASS” xabar beradi.\n\nMahalliy OAVning ma’lum qilishicha, qoidabuzarlardan biri otib o‘ldirilgan, ikkinchisi hibsga olingan.\nHuquq-tartibot qo‘riqchisiga voqea joyida tibbiy yordam ko‘rsatildi, uning hayoti xavf ostida emas. Kollej talabalaridan hech kim jabrlanmadi. O‘quv muassasasi ma’muriyati ularga pana joyga yashirinib, u yerni tark etmaslikni tayinladi.", "category": "Dunyo", "title": "OAV: Janubiy Karolinada politsiyachi kollej hududiga bostirib kirgan erkakni otib o‘ldirdi", "date": "11/10/2015", "url": "https://daryo.uz/2015/11/10/oav-janubiy-karolinada-politsiyachi-kollej-hududiga-bostirib-kirgan-erkakni-otib-oldirdi/"}
{"content": "“Rostov” klubi hujumchisi Eldor Shomurodov Rossiya Premyer ligasining avgust oyidagi eng yaxshi o‘yinchisi deb topildi.\n\nO‘zbekiston terma jamoasi hujumchisi o‘tgan oy Rossiya chempionatida beshta o‘yin o‘tkazib, 5 ta golga muallif bo‘ldi va to‘purarlar ro‘yxatida yetakchiga aylandi.\nEslatib o‘tamiz, Shomurodov iyul oyida ham nomzodlar ro‘yxatiga kiritilgan, biroq sovringa “Krilya Sovetov” hujumchisi Aleksand Sobolyev ega chiqqandi.", "category": "Sport", "title": "Eldor Shomurodov — RPLning avgust oyidagi eng yaxshi o‘yinchisi", "date": "09/03/2019", "url": "https://daryo.uz/2019/09/03/eldor-shomurodov-rplning-avgust-oyidagi-eng-yaxshi-oyinchisi/"}
{"content": "16-may kuni Toshkent shahri hududida uchta yo‘l-transport hodisalari qayd etildi. Bu haqda Toshkent shahar IIBB rasmiy saytida ma’lum qilindi.\n\nMazkur yo‘l-transport hodisalarida uch kishi tan jarohati oldi.\nBundan tashqari, hisobot kuni YPX inspektorlari tomonidan jami 2796 ta qoidabuzarliklar bo‘yicha ma’muriy bayonnomalar rasmiylashtirilgan bo‘lib, shulardan 961 tasini qo‘pol turdagi qoidabuzarliklar, 32 tasini mast holda transport vositasini boshqarish huquqbuzarliklari tashkil etdi.\nToshkent shahar IIBB YHXBning Yo‘l harakati xavfsizligi va jamoat tartibini saqlashning kompyuterlashtirilgan boshqaruv tizimi tomonidan 16-may kuni jami 1153 ta qoidabuzarliklar qayd etilgan bo‘lib, shulardan 587 tasini svetoforning taqiqlovchi signaliga bo‘ysunmasdan harakatlangan, 566 tasini belgilangan tezlikni me’yoridan yuqori tezlikda harakatlanish qoidabuzarliklari tashkil qildi.", "category": "Mahalliy", "title": "Toshkentda 16-maydagi YTHlarda 3 kishi jarohatlandi", "date": "05/17/2017", "url": "https://daryo.uz/2017/05/17/toshkentda-16-maydagi-ythlarda-3-kishi-jarohatlandi/"}
{"content": "Podpolkovnik Bred Xoul boshchiligidagi AQSh harbiy aviatsiya delegatsiyasi 9-sentabr, dushanba kuni O‘zbekiston Mudofaa vazirligi Havo hujumidan mudofaa qo‘shinlari va Harbiy havo kuchlari qo‘mondonligiga tashrif buyurdi.\n\nUchrashuv davomida AQSh vertolyot va transport aviatsiyasi mutaxassislari tog‘li hamda sahro hududlarida, turli iqlim sharoitlarida, shuningdek, tungi vaqtlarda tungi ko‘rish moslamalaridan foydalangan holda parvoz qilish masalalarni muhokama qildi.\nO‘zbekiston Mudofaa vazirligi Axborot va ommaviy kommunikatsiyalar departamentidan ma’lum qilishlaricha, tashrif davomida AQSh delegatsiyasi vakillari Chirchiq garnizonida o‘tkaziladigan mashg‘ulotlarda nazariy bilimlarni amaliyotda tatbiq etishi rejalashtirilgan.", "category": "Mahalliy", "title": "AQSh harbiy delegatsiyasi O‘zbekiston harbiy aviatsiya qo‘mondonligiga tashrif buyurdi", "date": "09/09/2019", "url": "https://daryo.uz/2019/09/09/aqsh-harbiy-delegatsiyasi-ozbekiston-harbiy-aviatsiya-qomondonligiga-tashrif-buyurdi/"}
{"content": "Ekvadorlik teleboshlovchi Janet Inostrosa pochta orqali konvert qabul qildi, unda portlovchi qurilma bo‘lganligi taxmin etilmoqda, deb yozadi “TASS”.\n\nPochta orqali kelib tushgan, yuboruvchining ismi ko‘rsatilmagan konvertdan “Korrupsiya ortida kim turibdi? Rad etib bo‘lmaydigan dalillar” degan yozuvli DVD-disk qutisi chiqqan. Uning ichida esa detonator, simlar, batareyka va boshqa qismlar bo‘lgan.\nVoqea joyiga yetib kelgan sapyorlar, politsiyachilar va qutqaruvchilar “bunday holatlarda zarur bo‘lgan harakatlarni amalga oshirgan”. Konvert ichidagilarning dastlabki tahlili unda haqiqatan ham bomba bo‘lganligini ko‘rsatdi, ammo yakuniy xulosa qo‘shimcha tekshiruvlardan keyin e’lon qilinadi.\nShunga o‘xshash holat mamlakat parlamenti raisi Gabriela Rivadeneyra bilan ham yuz berdi.\n19-fevral kuni Ekvadorda prezident va parlament saylovlari bo‘lib o‘tadi. Oliy davlat lavozimiga sakkiz kishi da’vogarlik qilmoqda.", "category": "Dunyo", "title": "Ekvadordagi saylovlar arafasida jurnalistlar va siyosatchilarga portlovchi moddali konvertlar kelmoqda", "date": "02/17/2017", "url": "https://daryo.uz/2017/02/17/ekvadordagi-saylovlar-arafasida-jurnalistlar-va-siyosatchilarga-portlovchi-moddali-konvertlar-kelmoqda/"}
{"content": "Turkiya prezidenti Rajab Toyyib Erdo‘g‘on uni haqorat qilganlarga nisbatan da’vo arizalarini qaytarib olishini ma’lum qildi, deb xabar bermoqda “Interfaks”.\n\nTurkiya qonunchiligida prezidentni haqorat qilish haqida modda mavjud bo‘lib, ayblanuvchi jarimaga tortilishi yoki 4 yilgacha qamoq jazosiga hukm qilinishi mumkin.\nMuxolifat faollarining fikricha, ushbu modda Erdo‘g‘on tanqidchilariga qarshi kurashish uchun ishlatiladi.\n2014-yildan buyon, Erdo‘g‘on Turkiyada birinchi marta o‘tkazilgan to‘g‘ridan-to‘g‘ri prezidentlik saylovida g‘alaba qozonganidan so‘ng, prezidentni haqorat qilish bo‘yicha 1 845 kishiga nisbatan ish qo‘zg‘atilgan. Bu haqda 2016-yilning mart oyida Turkiya Adliya vaziri Bekir Bozdag ma’lum qilgandi.\nIkki hafta avval Turkiya sudi Erdo‘g‘onni haqorat qilgani uchun Xalq-respublikachilar muxolifat partiyasi yetakchisi Kemal Qilichdaro‘gl‘ini 50 ming lira (taxminan 17 ming dollar) miqdorida jarimaga tortdi. Partiyadoshlari oldida qilgan chiqishida u prezidentni diktatorlikda ayblagandi.", "category": "Dunyo", "title": "Erdo‘g‘on uni haqorat qilgan turkiyaliklarga nisbatan da’vo arizalarini qaytarib olishga va’da berdi", "date": "07/30/2016", "url": "https://daryo.uz/2016/07/30/erdogon-uni-haqorat-qilgan-turkiyaliklarga-nisbatan-davo-arizalarini-qaytarib-olishga-vada-berdi/"}
{"content": "Navoiy viloyatida shifokor qizning e’tiborini jalb qilishga harakat qilgan yigit yakunda uni zo‘rladi, deb yozadi “Na postu” gazetasi.\n\nYigit urolog vrachga ko‘rinishga borganda laborant qiz bilan tanishib qolgan. U o‘zidan uch yosh katta qizga xiralik qilgan, uning orqasidan poylagan, o‘zini rashk qilgandek ko‘rsatgan. Qizdan bir marta tarsaki yegach, vaqti kelib o‘ch olishni ko‘ngliga tugib qo‘ygan.\nBir kuni qiz unga o‘rtada hech qanday munosabat bo‘lishi mumkin emasligini, bir yil ichida boshqa bir yigitga turmushga chiqishini tushuntirmoqchi bo‘lganida, yigit uni o‘ziga tortib, zo‘rlagan. Qiz unga qarshilik ko‘rsatishga ojizlik qilgan.\nQizni o‘zi ishlaydigan shifoxonaga olib kelishgan. Zo‘ravon unga nisbatan yomon munosabatda bo‘lib, tanasida asoratlar qoldirgan. Vrachlar bu holat yuzasidan Navoiy shahar ichki ishlar organiga murojaat qilgan. Sudda yigit qilmishidan afsusdaligini aytgan. Ishning tafsilotlarini hisobga olib, sud unga tegishli jazoni tayinlagan.", "category": "Mahalliy", "title": "Navoiyda shifokor qizni zo‘rlagan bemor yigit jazoga tortildi", "date": "02/02/2015", "url": "https://daryo.uz/2015/02/02/navoiyda-shifokor-qizni-zorlagan-bemor-yigit-jazoga-tortildi/"}
{"content": "Adliya va Xalq ta’limi vazirligi ta’lim sohasida qonun ustuvorligini ta’minlash borasida hamkorlik qiladi. Bu haqda Adliya vazirligi axborot xizmati “Daryo”ga xabar berdi.\n\nXalq ta’limi sohada qonun ustuvorligini ta’minlash va qonun hujjatlari ijrosini tashkil qilish, bu sohaga doir qonun hujjatlarini keng targ‘ib qilish, yosh avlodning huquqiy savodxonligi va madaniyatini oshirish maqsadida Adliya hamda Xalq ta’limi vazirligi o‘rtasida qo‘shma loyiha imzolandi.\nLoyihada, xususan xalq ta’limi muassasalarida huquqiy savodxonlik burchaklarini tashkil etish, soha xodimlari faoliyatini mehnat qonunchiligi talablariga muvofiq tashkil etishda ko‘maklashish ko‘zda tutilgan.\nShuningdek butun respublika bo‘ylab xalq ta’limi muassasalarida korrupsiyaga qarshi kurashish va “odob-axloq” oyligi o‘tkazilib, ta’limi muassasalaridagi korrupsiya haqida tezkor va anonim xabar berish tizimi takomillashtiriladi.\nBundan tashqari o‘quvchilar va ota-onalar ishtirokida o‘qituvchi obro‘si, sha’ni va qadr-qimmatini oshirishga qaratilgan tadbirlar amalga oshiriladi.", "category": "Mahalliy", "title": "Ta’lim muassasalarida korrupsiyaga qarshi kurashish oyligi o‘tkaziladi", "date": "12/20/2018", "url": "https://daryo.uz/2018/12/20/ta%ca%bclim-muassasalarida-korrupsiyaga-qarshi-kurashish-oyligi-o%ca%bbtkaziladi/"}
{"content": "14-avgust kuni Seulda matbuot anjumani o‘tkazilib, unda Janubiy Koreya terma jamoasiga Osiyo o‘yinlarida bosh murabbiylik qiladigan Li Kvang Jong 23 futbolchidan iborat tarkibni e’lon qildi. U matbuot anjumanini: “Braziliya jahon chempionatidagi muvaffaqiyatsizlik alamlari hali tarqamadi. Biz Osiyo o‘yinlarida faqat oltin medalni ko‘zlayapmiz”, — deya ochdi. Bu haqda Stadion.uz xabar bermoqda.\n\n“1-sentabrdan boshlab barcha futbolchilar qo‘l ostimda bo‘ladi va Paju terma jamoa mashg‘ulot bazasida tayyorgarlikning oxirgi bosqichiga kirishamiz. Biz musobaqa g‘olibligini jiddiy maqsad qilganmiz. Shu tufayli ‘Bayer Leverkuzen’dan Son Xing Minni ham tarkibga qo‘shishga urindik. Lekin buning iloji bo‘lmadi. Kim Shin Uk (‘Ulsan’), Kim Seung Kyu (‘Ulsan’) va Park Ju Ho (‘Mayns’, Germaniya) kabi 23 yoshdan kattalarni tanladik.\nJahon chempionatida qatnashgan mazkur futbolchilarning tajribalari qo‘l kelishiga ishonaman. Shuningdek, tarkibimizdan Key-liganing kuchli futbolchilari hisoblangan Yun Ir Lok (‘Seul’), Mun Sang Yun (‘Inchxon Yunayted’), Kim Seung De (‘Poxang Stilers’), Li Jong Xo (‘Chonnam’) kabilar ham joy olgan. Braziliyadagi qoniqarsiz natijalar bizni g‘alabalarga tashna qildi”, — deb qayd etdi Li Kvang Jong.\nBosh murabbiy turnirdagi raqiblari va g‘oliblikka da’vogar jamoalar haqida quyidagilarni aytdi:\n“Tabiiyki, Yaponiya va doim ‘bo‘ynimizdan bo‘g‘adigan’ arab jamoalari — Iroq, BAA va Eronni turnir g‘olibligi uchun asosiy da’vogarlar deb bilaman. Ha, darvoqe, bu yoqda O‘zbekiston bor. Ularda ham kuchli jamoa bor”.\nMa’lumot uchun, sentabrning oxirlarida Janubiy Koreyaning Inchxon shahrida bo‘lib o‘tadigan Osiyo o‘yinlariga tayyorgarlik ko‘rish maqsadida koreyslar Seulda 5-sentabr kuni Venesuela va 8-sentabr kuni Urugvay terma jamoalari bilan o‘rtoqlik uchrashuvlari o‘tkazishni rejalashtirgan.", "category": "Sport", "title": "Koreya terma jamoasi murabbiyi Osiyo o‘yinlarida O‘zbekiston futbolchilarining ham munosib raqibligini ma’lum qildi", "date": "08/15/2014", "url": "https://daryo.uz/2014/08/15/koreya-terma-jamoasi-murabbiyi-osiyo-oyinlarida-ozbekiston-futbolchilarining-ham-munosib-raqibligini-malum-qildi/"}
{"content": "Olib borilgan tezkor tadbirlar natijasida 2018-yil 17-noyabr kuni bedarak yo‘qolganlardan 1 nafari topildi. Bu haqda IIV Jamoatchilik va ommaviy axborot vositalari bilan aloqalar boshqarmasi xabar berdi.\n\nIlgari sodir qilgan jinoyati uchun sud va tergovdan qochib yurgan 12 nafar shaxs ushlangan. Avval qayd qilinib, ochilmay qolgan jinoyatlardan 7 tasi ochildi.", "category": "Mahalliy", "title": "Respublikada sud va tergovdan qochib yurgan 12 nafar shaxs ushlandi", "date": "11/18/2018", "url": "https://daryo.uz/2018/11/18/respublikada-sud-va-tergovdan-qochib-yurgan-12-nafar-shaxs-ushlandi/"}
{"content": "O‘zbekiston xalq artisti Ozodbek Nazarbekov ba’zi estrada xonandalarining sahnaga ochiq-sochiq kiyinib chiqishiga munosabat bildirib, bu kabi holatlar oldini qanday olish mumkinligi haqida o‘z fikrlari bilan o‘rtoqlashdi. Bu haqda “Sayyod.com” xabar bermoqda.\n\n“San’atkorlarning ochiq-sochiqligi va yalang‘ochlashib ketayotganiga faqat ma’rifat bilan kurashish kerak, boshqa yo‘li yo‘q. Zo‘rlik bilan taqiqlab bo‘lmaydi. Taqiqlasa ham, to‘g‘ri tushunmayotgan holatlar, ‘Demokratik davlatda yashayotgandik-ku’ qabilidagi e’tirozli vaziyatlar bo‘lyapti”, — dedi Ozodbek Nazarbekov.\n“To‘g‘ri, lekin demokratiya ekan deb, o‘z singlingni qo‘shningni singlisiga erga bermaysan-ku, chek-chegara bo‘lishi kerak-ku. Demokratiya ham mentalitetdan kelib chiqqan holda, qadriyatlarni saqlagan holatda bo‘lishi kerak. Demokratiya — ishtoningni yechib, sahnaga chiqaver, degani emas”, — dedi xonanda.\n“Har millatning o‘z rangi, dunyoqarashi, tushunchalari va talablari bor. Qadriyatlarisiz millat o‘zini yo‘qotadi. Agar tarallabedodlik qilishga qo‘yib berilsa, butun boshli millat o‘z rangini, o‘zini yo‘qotishi mumkin”, — deya qo‘shimcha qildi O‘zbekiston xalq artisti Ozodbek Nazarbekov.", "category": "Madaniyat", "title": "Ozodbek Nazarbekov: Demokratiya — ishtonni yechib sahnaga chiqish, degani emas", "date": "05/21/2016", "url": "https://daryo.uz/2016/05/21/ozodbek-nazarbekov-demokratiya-ishtonni-yechib-sahnaga-chiqish-degani-emas/"}
{"content": "Time jurnali 11-iyunda sotuvga chiqadigan The Drone Age (“Dronlar davri”) soni uchun dronlar aks etgan muqovani tayyorladi, deb yozadi Buro 24/7. Muqovani yaratishda Intel kompaniyasining 958 ta droni qatnashdi, ular Kaliforniya osmonida jurnal nomini va hoshiyasini aks ettirdi, yana bir dron esa bularning barchasini havoda suratga oldi.\n\nTasvirga olish jarayoni haqidagi videorolikdan ma’lum bo‘lishicha, muqova qat’iy vertikal ko‘rinishda chiqmagan. Mutaxassislar aniqlik kiritishicha, bu ataylab qilingan, chunki aks holda, dronlar propellerdan chiqadigan havo oqimlari bilan bir-birini urib yuborgan bo‘lardi.\nMuqovada dronlar oralig‘idagi eng yaqin masofa — 1,5 metr, muqova balandligi esa qariyb 100 metrga yetadi.\n", "category": "Texnologiyalar", "title": "Time jurnali muqovasi qariyb mingta dron yordamida yaratildi (video)", "date": "06/01/2018", "url": "https://daryo.uz/2018/06/01/time-jurnali-muqovasi-qariyb-mingta-dron-yordamida-yaratildi-video/"}
{"content": "Rossiya prezidenti Vladimir Putin “Korrupsiyaga qarshi kurash” fondi asoschisi Aleksey Navalniy tomonidan unga qarshi da’vo kiritilganidan bexabar. Bu haqda prezidentning matbuot kotibi Dmitriy Peskov ma’lum qildi, deya xabar beradi “TASS”.\n\nPeskov shu haqdagi savolga javoban “Yo‘q, prezident bundan bexabar”, deya javob bergan.\nEslatib o‘tamiz, oldinroq Navalniy va uning tarafdorlari Vladimir Putinni “Korrupsiyaga qarshi kurash to‘g‘risida”gi federal qonunni buzishda ayblab, Moskvaning Tver tumani sudiga ma’muriy da’vo arizasi bergani haqida xabar qilingandi.", "category": "Dunyo", "title": "Dmitriy Peskov: Putinning unga qarshi da’vo kiritilganidan xabari yo‘q", "date": "02/11/2016", "url": "https://daryo.uz/2016/02/11/dmitriy-peskov-putinning-unga-qarshi-davo-kiritilganidan-xabari-yoq/"}
{"content": "9-sentabr kuni Toshkentda kiberfutbol bo‘yicha UCG FIFA15 O‘zbekiston kubogining Toshkentdagi mintaqaviy saralash bosqichi ishtirokchilari o‘rtasida qur’a tashlash bo‘lib o‘tdi, deb yozadi “Infocom.uz”.\n\nTurnirda qatnashish uchun jami 128 kishi ro‘yxatdan o‘tdi. Musobaqa jadvali bilan bu yerda tanishish mumkin.\nMusobaqalar 12-sentabr kuni “Alyans Arena” klubida bo‘lib o‘tadi. Turnirlar g‘oliblari 15—17-sentabrda ICTExpo 2015 ko‘rgazmasida o‘tkaziladigan milliy finalda qatnashish huquqini qo‘lga kiritadi.", "category": "Texnologiyalar", "title": "Kiberfutbol bo‘yicha UCG FIFA15 O‘zbekiston kubogining Toshkentdagi saralash musobaqasi ishtirokchilari o‘rtasida qur’a tashlandi", "date": "09/10/2015", "url": "https://daryo.uz/2015/09/10/kiberfutbol-boyicha-ucg-fifa15-ozbekiston-kubogining-toshkentdagi-saralash-musobaqasi-ishtirokchilari-ortasida-qura-tashlandi/"}
{"content": "Yevropa Ittifoqining Bryusseldagi sammiti davomida Yevropa Ittifoqi raisi Xerman van Rompey o‘z tvitterida Yevroittifoq Ebola epidemiyasiga qarshi kurashish jamg‘armasi mablag‘ini  1 milliard yevrogacha oshirishga qaror qilgani haqida xabar berdi, deb yozadi “Vedomosti”.\n\nShu kunga qadar Yevropa Ittifoqi hamda unga a’zo davlatlar Ebola bilan kurashish uchun 600 million yevro ajratishga va’da bergan. Jahon sog‘liqni saqlash tashkiloti G‘arbiy Afrikada 10 000 kishi Ebola bilan kasallangani, deyarli 4900 nafari halok bo‘lganini qayd etgan. Yevropa Komissiyasi raisi Joze Manuel Barrozu “Bu raqamlar epidemiyani tarqalib ketmasligi uchun chora tadbirlarni kuchaytirishimiz kerakligini anglatadi ”, − deya ta’kidladi.\nAyniqsa, Angliya bosh vaziri Devid Kemeron Yevropa Ittifoqining Ebolaga qarshi kurashuvchi fond mablag‘ini ko‘paytirishga ko‘p harakat qildi. London o‘z hissasini 156 milliondan 256 million yevrogacha oshirishini ma’lum qildi. Germaniya federal kansleri Angela Merkel Ebola insoniyat uchun dahshatli sinov ekanligini qayd etdi.", "category": "Dunyo", "title": "Yevroittifoq Ebolaga qarshi kurashish jamg‘armasi mablag‘ini 1 mlrd yevrogacha ko‘paytirdi", "date": "10/27/2014", "url": "https://daryo.uz/2014/10/27/yevroittifoq-ebolaga-qarshi-kurashish-jamgarmasi-mablagini-1-mlrd-yevrogacha-kopaytirdi/"}
{"content": "2016-yilning 29-noyabr – 5-dekabr kunlari Tailandning Patayya shahrida bodibilding va fitnes bo‘yicha VIII jahon chempionati (8th WBPF World Championships 2016) bo‘lib o‘tdi. Unda ishtirok etgan O‘zbekiston terma jamoasi 1 ta oltin va 1 ta bronza medali bilan Toshkentga qaytib keldi. Bu haqda O‘zbekiston bodibilding va fitnes federatsiyasining Facebook’dagi sahifasida ma’lum qilindi.\n\n\n\n\nEslatib o‘tamiz, 2-dekabr kuni O‘zbekiston vakili Pavel Umirzakov jahonning 23 sportchisi orasida 40–49 yosh toifasida “bodibilding ustasi” kategoriyasi bo‘yicha eng yaxshi natijani qayd qildi. Bu O‘zbekiston tarixida bodibilding bo‘yicha jahon chempionatida qo‘lga kiritilgan birinchi oltin medaldir.\n3-dekabr kuni esa O‘zbekiston vakilasi Malika Vakasova “model-fizik” kategoriyasida 20 nafar ishtirokchi orasida uchinchi o‘rinni qo‘lga kiritgandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Bodibilding bo‘yicha O‘zbekiston terma jamoasi Jahon chempionatidan 2 ta medal bilan Toshkentga qaytdi (foto)", "date": "12/06/2016", "url": "https://daryo.uz/2016/12/06/bodibilding-boyicha-ozbekiston-terma-jamoasi-jahon-chempionatidan-2-ta-medal-bilan-toshkentga-qaytdi/"}
{"content": "Sports.ru saytining Green Bull blogiga yozuvchi krasnodarlik blogerlar bu safar o‘zbekistonlik futbolchi Odil Ahmedovning muvaffaqiyatlari siri haqida mushohada yuritdi. Bu haqda “Interfutbol” gazetasiga tayanib, “Stadion.uz” xabar qilmoqda.\n\nOdil Ahmedovning kuchli tomonlari\n1. Texnik salohiyati yaxshi shakllangan, faol, tezkor.\n2. Barcha mavsumlarda muvaffaqiyatli to‘p olib qo‘yish urinishlari soni bo‘yicha chempionatning eng yaxshi futbolchilari qatoridan joy oladi.\n3. Yakkakurashlarda kichik “fol” uslubini ustalik, hattoki, ayyorlik bilan qo‘llaydi. Bunda raqibni goh-gohida qo‘li bilan ushlashi yoki qo‘yib yuborishi mumkin.\n4. Bir qaraganda, dribling ishlatish uchun soddadek ko‘rinsa-da, buni o‘ta muvaffaqiyatli tarzda amalga oshiradi.\n5. Jismoniy kurashlarda abjir, agarda raqibning gavdali hujumchisi to‘pni darvozaga teskari turgan holda qabul qilsa, unga aylanish imkoniyatini sira bermaydi.\n6. Uzoqdan beriladigan juda kuchli zarbaga ega, to‘g‘ri, buning o‘zi ustunlik emas. Ahmedov “ikkinchi bosim”ga qo‘shilish uchun to‘g‘ri vaqtni tanlay oladi. Bunda u o‘z darvozalari tomon chekingan raqiblar o‘rtasidagi bo‘shliqdan olg‘a intiladi.\n7. Himoyada ulkan hajmda ish bajarishiga qaramay, ijodkorlikka moyil.\n8. To‘p uchun kurashda chaqqon. Tez qaror qabul qiladi, jamoaviy o‘yinchi.\n9. Universal, hujum va yarim himoyaning deyarli barcha pozitsiyalarida muammosiz o‘ynayveradi. Hattoki, markaziy himoyachi rolida ham o‘yin manzarasini buzmaydi.\n10. To‘p yo‘qotilgan taqdirda, yaxshi ma’noda vahshiylashadi va raqibni oxirigacha ta’qib qilishda davom etadi.", "category": "Sport", "title": "Sports.ru: Odil Ahmedovning 10 ta kuchli tomoni", "date": "06/06/2015", "url": "https://daryo.uz/2015/06/06/sports-ru-odil-ahmedovning-10-ta-kuchli-tomoni/"}
{"content": "15-noyabr, payshanba kuni dunyoning ko‘plab terma jamoalari FIFA kunlari doirasida o‘rtoqlik o‘yinlarida maydonga tushadi.\n\nXususan, Osiyo qit’asi vakili Eron terma jamoasi Trinidad va Tobago termasiga qarshi bahs olib boradi. Kuvayt esa Bahraynga qarshi maydonga tushadi.\nJCh—2014 chempioni Germaniya 2018-yilgi mundial mezboni Rossiya bilan kurashga kirishadi. Angliya terma jamoasi esa AQSh termasi bilan hisob-kitob qiladi. \nEslatib o‘tamiz, bugun, shuningdek, O‘zbekiston milliy terma jamoasi Brisben shahrida Livanga qarshi o‘rtoqlik o‘yinida maydonga tushadi.\nO‘rtoqlik o‘yinlari\n15-noyabr, payshanba\nFalastin – Pokiston 18:00\nEron – Trinidad va Tobago 19:30\nKuvayt – Bahrayn 21:00\nPolsha – Chexiya 22:00\nIsroil – Gvatemala 23:15\nGermaniya – Rossiya 00:45\nIrlandiya – Shimoliy Irlandiya 00:45\nAngliya – AQSh 01:00\nPeru – Ekvador 06:30", "category": "Sport", "title": "Germaniya—Rossiya​, Angliya—AQSh​. 15-noyabr kuni bo‘lib o‘tadigan o‘rtoqlik o‘yinlari anonsi", "date": "11/15/2018", "url": "https://daryo.uz/2018/11/15/germaniya-rossiya%e2%80%8b-angliya-aqsh%e2%80%8b-15-noyabr-kuni-bolib-otadigan-ortoqlik-oyinlari-anonsi/"}
{"content": "O‘zbekistonda attraksionlardan foydalanish qoidalariga rioya etmaganlik uchun jarimalar joriy etildi.\n\nBog‘ attraksionlaridan foydalanish davomida texnik me’yorlar borasidagi normativ hujjatlar va qonunchilik talablarini buzganlik uchun jazo choralari Ma’muriy javobgarlik to‘g‘risidagi kodeksga alohida modda sifatida kiritildi.\nMazkur moddaga ko‘ra, jismoniy shaxslar uchun attraksionlardan foydalanish qoidalarini buzish eng kam ish haqining 3 dan 5 baravarigacha, mansabdor shaxslar uchun esa 5 dan 10 baravarigacha jarima qo‘llanishiga sabab bo‘ladi.", "category": "Mahalliy", "title": "O‘zbekistonda attraksionlardan foydalanish qoidalariga rioya etmaganlik uchun jarimalar joriy etildi", "date": "05/13/2019", "url": "https://daryo.uz/2019/05/13/o%ca%bbzbekistonda-attraksionlardan-foydalanish-qoidalariga-rioya-etmaganlik-uchun-jarimalar-joriy-etildi/"}
{"content": "Majburiy ijro byurosi “Elektron onlayn auksionlarni tashkil etish markazi” Toshkent shahridagi 1,29 gektarli ko‘chmas mulk va turar joyni arzon narxlarda auksion savdosiga qo‘ydi. Bu haqda “E-auksion.uz” xabar bermoqda.\n\nShuningdek, auksionga Andijon viloyatidagi foydalanishga tayyor tibbiy xizmat ko‘rsatish majmuasi va bir necha ma’muriy bino inshootlari hamda avtotransport vositalari ham qo‘yilgan.\n\n\n\n\n\n\n\n\n\n\n", "category": "Mahalliy", "title": "Majburiy ijro byurosi yirik tibbiy muassasa va bir necha korxonalarni sotuvga qo‘ydi", "date": "03/06/2018", "url": "https://daryo.uz/2018/03/06/majburiy-ijro-byurosi-yirik-tibbiy-muassasa-va-bir-necha-korxonalarni-sotuvga-qoydi/"}
{"content": "Eronda ushbu mamlakat kinematografi tarixidagi eng qimmatbaho film ekranlarga chiqdi, deya xabar bermoqda Interfax.\n\n“Muhammad: tangrining elchisi” deb nomlangan kartina yetti yil suratga olindi. Uni ishlab chiqarish 40 million dollarga tushdi.\nRejissor Majid Majidiy g‘oyasiga ko‘ra, ushbu film payg‘ambar hayoti haqidagi trilogiyaning birinchisi bo‘lishi kerak.\nSuratga olish jarayonidayoq, kartina sunniylar tanqidiga uchradi, bunga unda payg‘ambarning tasviri borligi sabab bo‘ldi. Film yaratuvchilari esa bosh qahramonning yuzi ko‘rinmasligini ta’kidladi, biroq Qohiradagi Al-Ahzar nufuzli universiteti vakillari filmni namoyish etmaslikni talab qilmoqda.", "category": "Madaniyat", "title": "Eronda Muhammad (s.a.v.) payg‘ambar haqidagi 40 mln dollarlik filmni namoyish etishdi", "date": "08/28/2015", "url": "https://daryo.uz/2015/08/28/eronda-muhammad-s-a-v-paygambar-haqidagi-40-mln-dollarlik-filmni-namoyish-etishdi/"}
{"content": "Minskda Ukrainadagi vaziyat yuzasidan Rossiya, Germaniya, Fransiya va Ukraina rahbarlari ishtirokida “normandcha format”dagi muzokaralar 13,5 soatdan buyon davom etmoqda, deb xabar berdi “Yevropeyskaya Pravda”.\n\nBugun soat 12:00 ga yaqin Poroshenko va Putin muzokaralar zalidan chiqqan, keyinroq esa Merkel va Olland ham chiqqan. Agence France-Presse axborotiga ko‘ra, Pyotr Poroshenko muzokaralarda Rossiya qabul qilib bo‘lmaydigan shartlar qo‘yganini ma’lum qilgan.\n#BREAKING: 'Unacceptable' Russian conditions at Minsk summit: Ukraine president\n— AFP news agency (@AFP) February 12, 2015\n“TASS” xabar berishicha, Germaniya kansleri Angela Merkel va Fransiya prezidenti Fransua Olland Rossiya prezidenti Vladimir Putin bilan yopiq eshiklar ortida alohida suhbat o‘tkazgan.", "category": "Dunyo", "title": "Minskda davom etayotgan muzokaralarda Poroshenko Rossiya qabul qilib bo‘lmaydigan shartlar qo‘yganini ma’lum qildi", "date": "02/12/2015", "url": "https://daryo.uz/2015/02/12/minskda-davom-etayotgan-muzokaralarda-poroshenko-rossiya-qabul-qilib-bolmaydigan-shartlar-qoyganini-malum-qildi/"}
{"content": "Avstraliyaning Gold-Kost shahrida 2-noyabr, dushanba kuni mashhur Gollivud aktyori Jonni Depp va uning rafiqasi Ember Xyord ishi bo‘yicha ikkinchi sud majlisi bo‘lib o‘tdi, deb yozadi “TASS”.\n\nUlar joriy yilning aprelida Kvinslend shtatiga o‘zlari bilan Yorkshir teryeri zotidagi itlarini olib kelib, bu haqda mamlakat veterinariya xizmatlarini xabardor qilmagan, va shu tariqa mahalliy qonunni buzgan edi.\nUshbu ish bo‘yicha birinchi sud majlisi 8-sentabrda bo‘lib o‘tgan, biroq u juda qisqa bo‘lib, texnik xususiyat kasb etgan edi. Bugungi majlis ham uzoq davom etmadi. Ayblov va himoya tomonlari bir-biri bilan maslahatlashib olish uchun yana ikki hafta muddat so‘radi, bu so‘rov qondirildi. Keyingi sud majlisi 16-noyabrga belgilandi.\nSudda Depplar oilasi nomidan Ember Xyord himoyalanadigan bo‘ldi, biroq u bugungi majlisga kelmadi, unga mahalliy advokat vakillik qildi. Xyord jonivorlarni Avstraliyaga noqonuniy ravishda olib kirish va kirish hujjatlarini qalbakilashtirishda aybdor deb topilsa, u 100 ming dollarlik jarima yoki 10 yillik qamoq jazosiga mahkum etilishi mumkin.", "category": "Madaniyat", "title": "Avstraliyada aktyor Jonni Depp ikkita kuchukchasini mamlakatga ruxsatsiz olib kirgani bo‘yicha sud majlisi o‘tkazildi", "date": "11/02/2015", "url": "https://daryo.uz/2015/11/02/avstraliyada-aktyor-jonni-depp-ikkita-kuchukchasini-mamlakatga-ruxsatsiz-olib-kirgani-boyicha-sud-majlisi-otkazildi/"}
{"content": "Taniqli amerikalik xonanda va bastakor, shu yili olamdan o‘tgan Prinsga tegishli dala hovlida 28-oktabr kuni doimiy asosda ishlaydigan muzey ochiladi. Bunday qarorga xonandaning ona shahri — Minneapolis (Minnesota shtati) yaqinidagi Shanxassen shahri kengashi keldi, deb xabar beradi “TASS”.\n\nBu oyda Prinsning uy-muzeyiga faqat uch kun davomida kirish mumkin bo‘ladi. Shanxassen meri Denni Lofenberg Star Tribune’ga bergan bayonotida shahar kengashining qaroridan xursandligini bildirdi, negaki uy-muzey mahalliy aholiga ulkan foyda keltiradi.\nMuzeyga yiliga 600 ming kishi tashrif buyurishi kutilmoqda, bu esa shaharning jamoat transporti hamda tartibni saqlash tizimida aks etadi. Shu bois kengash jamoatchilik bilan kichik shaharda turistik obyekt ochish ne qadar to‘g‘ri bo‘lishini muhokama qilish maqsadida ochilish marosimini biroz ortga surdi.", "category": "Madaniyat", "title": "28-oktabr kuni xonanda Prinsning dala hovlisida muzey ochiladi", "date": "10/25/2016", "url": "https://daryo.uz/2016/10/25/28-oktabr-kuni-xonanda-prinsning-dala-hovlisida-muzey-ochiladi/"}
{"content": "13-noyabr kuni bo‘lib o‘tgan tadbirda BlackBerry kompaniyasi Android qurilmalar uchun xavfsizlikning yangi darajasini taklif qildi. Bu haqda The Verge ma’lumotiga asoslanib “Parol” nashri xabar berdi.\n\nKeyingi yilning boshidan BlackBerry kompaniyasining yuqori darajadagi xavfsizlik tizimi Samsung kompaniyasining mobil qurilmalar uchun mo‘ljallangan Knox nomli xavfsizlik tizimi bilan birlashtiriladi.\nBu esa Samsung qurilmalarining yanada yaxshilanishiga xizmat qiladi. Chunki BlackBerry’ning mobil qurilmalar uchun mo‘ljallangan xavfsizlik tizimi eng a’lolardan biri hisoblanadi. Shu bilan birga, ushbu hamkorlik mobil qurilmalar sotishda pastlayotgan BlackBerry kompaniyasi uchun ham foydali bo‘ladi.", "category": "Texnologiyalar", "title": "Samsung smartfonlarining xavfsizligini oshirish maqsadida BlackBerry bilan hamkorlik qiladi", "date": "11/15/2014", "url": "https://daryo.uz/2014/11/15/samsung-smartfonlarining-xavfsizligini-oshirish-maqsadida-blackberry-bilan-hamkorlik-qiladi/"}
{"content": "Futbol bo‘yicha O‘zbekiston olimpiya terma jamoasi 19-yanvar, yakshanba kuni 23 yoshgacha bo‘lgan futbolchilar o‘rtasida 2020-yilgi Osiyo chempionati chorak finali doirasida BAA termasiga qarshi bahs olib bordi.\n\nUchrashuvning 13-daqiqasida Abdulla al-Amiri gol urib, BAAni hisobda oldinga olib chiqdi. Oradan 3 daqiqa o‘tib Ilhom Alijonov kuchli zarbasi bilan hisobni tenglashtirgan bo‘lsa, 25-daqiqada Oybek Bozorovga nisbatan ishlatilgan qo‘pollik uchun hakam O‘zbekiston foydasiga penalti belgiladi. Penaltini jamoa sardori Islom Qobilov aniq amalga oshirdi. Bu uning musobaqadagi uchinchi goli bo‘ldi. 41-daqiqada esa Bozorov uzoqdan kuchli va aniq zarba berib, hisobni 3:1 ko‘rinishiga keltirdi.\nIkkinchi bo‘limdagi ikkala gol ham O‘zbekiston termasi vakillari hisobiga yozildi. Zaxiradan o‘yinga qo‘shilgan Nurillo To‘xtasinovning uzatmasidan so‘ng Jasur Yaxshiboyev darvozabon bilan birga-bir vaziyatga chiqib bordi va gol urdi. 90+5-daqiqada esa To‘xtasinovning o‘zi chiroyli kombinatsiyani gol bilan yakunlab, o‘yinga yakuniy nuqtani qo‘ydi.\nShu tariqa musobaqaning amaldagi chempioni O‘zbekiston olimpiya terma jamoasi yarim finalning so‘nggi ishtirokchisiga aylandi. Lyubinko Drulovich shogirdlari Olimpiada yo‘llanmasi uchun bahsda Saudiya Arabistoni bilan bahs olib boradi.\nOsiyo Chempionati — 2020 U-23\nChorak final bahsi\n19-yanvar, yakshanba\nO‘zbekiston — BAA 5:1\nGollar: 0:1 — 13 Amiri, 1:1 — 16 Alijonov, 1:2 — 25 Qobilov (penalti), 1:3 — 41 Bozorov, 1:4 — 85 Yaxshiboyev, 5:1 — 90+5 To‘xtasinov.", "category": "Sport", "title": "O‘zbekiston olimpiya terma jamoasi BAAni yirik hisobda mag‘lub etib, OCh—2020 yarim finaliga chiqdi (video)", "date": "01/19/2020", "url": "https://daryo.uz/2020/01/19/ozbekiston-olimpiya-terma-jamoasi-baani-yirik-hisobda-maglub-etib-och-2020-yarim-finaliga-chiqdi-video/"}
{"content": "Rossiyaning Xanti-Mansiysk shahrida shaxmat bo‘yicha xotin-qizlar o‘rtasidagi FIDE Gran-Prisining to‘rtinchi bosqich 8-tur uchrashuvlari 17-aprel, payshanba kuni bo‘lib o‘tdi. OlamSport.com xabariga ko‘ra, partiyalar Toshkent vaqti bilan soat 14:00 da boshlanishi belgilangan edi.\n\n3,5 ochkoga ega Nafisa Mo‘minova 8-tur uchrashuvini yakunladi. Oq donalarda 3 ochkoga ega bo‘lib turgan gruziyalik Nana Dzagnidze bilan hisob-kitob qilgan Mo‘minova tajribali raqibasiga imkoniyatni boy berib qo‘ydi, – deb yozadi “Kun”.\n“Aslida Nafisa juda yaxshi pozitsiyaga chiqib borgan edi. Ammo Nana farzin bilan hujum uyushtirib, hamyurtimizni mot qildi”, – deyiladi OlamSport.com xabarida.", "category": "Sport", "title": "Nafisa Mo‘minova gruziyalik raqibiga imkoniyatni boy berdi", "date": "04/17/2014", "url": "https://daryo.uz/2014/04/17/nafisa-mominova-gruziyalik-raqibiga-imkoniyatni-boy-berdi/"}
{"content": "OZON.ru internet-do‘koni o‘zining OZON.ru ONLINE AWARDS mukofoti g‘oliblari nomini e’lon qildi. “Elektronika” kategoriyasida joriy yilda YotaPhone 2 yetakchilik qildi. Reytingni tuzish chog‘ida mablag‘ hisobidagi sotuv hajmi inobatga olingan. Bu haqda “Mail.ru” xabar qilmoqda.\n\nRossiyada ishlab chiqarilishi boshlanganidan (2013-yil dekabri) to 2015-yil sentabriga qadar 10 mingga yaqin ikki xil modifikatsiyadagi YotaPhone sotilgan, uning uchdan ikki qismi YotaPhone 2 hisobiga to‘g‘ri keladi. Ya’ni, Rossiya smartfoni bozorga chiqarilganidan beri 6000 ga yaqin YotaPhone 2 xaridorlarga yetkazib berilgan.\nOZON.ru vakillarining ta’kidlashicha, YotaPhone 2 internet orqali sotuv borasida iPhone’ni ortda qoldirgan.", "category": "Texnologiyalar", "title": "OZON.ru yilning eng ommalashgan smartfonini e’lon qildi", "date": "11/20/2015", "url": "https://daryo.uz/2015/11/20/ozon-ru-yilning-eng-ommalashgan-smartfonini-elon-qildi/"}
{"content": "Somali poytaxti Mogadishodagi jinoyat qidiruv boshqarmasiga uyushtirilgan hujum oqibatida besh kishi qurbon bo‘ldi. Bu haqda, AP’ga asoslanib, “Interfaks” xabar bermoqda.\n\nIkkita minalashtirilgan avtomobil bino darvozasi oldida portlatib yuborildi, shundan so‘ng qurolli shaxslar bino ichiga kirib, o‘t ochdi.\nHujum uchun javobgarlikni o‘z zimmasiga “ash-Shabob” guruhi oldi. Politsiya ma’lumotlariga qaraganda, to‘rt nafar jangari yo‘q qilindi.", "category": "Dunyo", "title": "Somalida jinoyat qidiruv boshqarmasiga uyushtirilgan hujumda 5 kishi halok bo‘ldi", "date": "07/31/2016", "url": "https://daryo.uz/2016/07/31/somalida-jinoyat-qidiruv-boshqarmasiga-uyushtirilgan-hujumda-5-kishi-halok-boldi/"}
{"content": "O‘zbekistonda xizmat ko‘rsatgan artist Rayhon G‘aniyeva to‘y liboslari salonlaridan biri uchun fotosessiyaga tushib berdi. Bu haqda xonanda Instagram’dagi sahifasida ma’lum qildi.\n\n\n\n\n\n\n5-noyabr kuni xonanda Rayhon va boshlovchi Farhod Alimovning nikohi munosabati bilan “Atlanta” restoranida osh berilgandi. To‘y qachon bo‘lishi hozircha noma’lum.\n13-noyabr kuni juftlik asal oyini o‘tkazish uchun BAAning Dubay shahriga jo‘nab ketgandi. Keyinroq Rayhon “Namaste” qo‘shig‘iga klip olish uchun Hindistonga yo‘l olgandi.\nMa’lumot o‘rnida, xonanda 2017-yilning 20—24-fevral kunlari Toshkentdagi “Istiqlol” san’at saroyida yakkaxon konsert dasturini taqdim etadi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Xonanda Rayhon kelinlik libosida fotosessiyaga tushib berdi (foto)", "date": "12/25/2016", "url": "https://daryo.uz/2016/12/25/xonanda-rayhon-kelinlik-libosida-fotosessiyaga-tushib-berdi-foto/"}
{"content": "Samarqandda koronavirusga chalingan fuqarolar 14 nafarga yetdi. Bu haqda “Daryo”ga viloyat sog‘liqni saqlash boshqarmasi axborot xizmati ma’lum qilmoqda.\n2020-yilning 18-aprel soat 18:30 holatiga ko‘ra, viloyatda koronavirus infeksiyasiga chalinganlar soni yana 6 nafarga oshgan va 14 nafarni tashkil qilgan.\n“Hozirda, ushbu infeksiyaga chalingan bemorlarning umumiy ahvoli yaxshi. Shifokorlar va mutaxassislar tomonidan nazorat ostida bo‘lgan barcha bemorlar belgilangan standartlar bo‘yicha davolanmoqda”, — deyiladi boshqarma axborot xizmati xabarida.\nQo‘shimcha qilinishicha, viloyatda ayni kunda jami 4065 nafar fuqaro karantinga olingan. Shundan 647 nafari statsionar sharoitidagi tibbiy kuzatuv ostida.\nEslatib o‘tamiz, 19-aprel soat 10:00 holatiga ko‘ra, O‘zbekistonda koronavirus infeksiyasini yuqtirib olganlar soni 1495 nafarni tashkil etmoqda. Respublika maxsus komissiyasi tomonidan 20-aprelga qadar joriy etilgan cheklovchi tadbirlar (karantin) hamda koronavirus infeksiyasi tarqalishiga qarshi kuchaytirilgan tartib 10-mayga qadar uzaytirildi.\nMavzuga doir: Samarqandda koronavirus infeksiyasini yuqtirgan birinchi bemor aniqlandi", "category": "Mahalliy", "title": "Samarqandda koronavirusga chalinganlar 14 nafarga yetdi", "date": "04/19/2020", "url": "https://daryo.uz/2020/04/19/samarqandda-koronavirusga-chalinganlar-14-nafarga-yetdi/"}
{"content": "Facebook foydalanuvchilari guruhlardagi postlar va izohlarda yangi tugmaning paydo bo‘lganini payqadi, deb yozmoqda “Hi-tech Mail.ru”\n\nNashrning yozishicha, kompaniya “dislayk”ni sinamayotganini, balki sahifalardagi postlarga izoh qoldirgan holda kompaniyaga baho berish funksiyasini sinab ko‘rayotganini bildirgan. Sinov faqat AQShda kichik auditoriya orasida o‘tkazilmoqda.\n“Qarshi ovoz berish” tugmasi foydalanuvchilarga u yoki bu izohni “pasaytirishga” imkon beradi, natijada o‘quvchilar ularni kam ishonchlilik bilan ko‘radi. Yangi funksiya haqoratlash va trollinglarga qarshi kurash maqsadida o‘ylab topilgan va Facebook’da muloqotni yanada konstruktiv qilishga xizmat qiladi.", "category": "Texnologiyalar", "title": "Facebook “dislayk” tugmasini sinab ko‘rmoqda", "date": "02/11/2018", "url": "https://daryo.uz/2018/02/11/facebook-dislayk-tugmasini-sinab-kormoqda/"}
{"content": "Qiziqchi Gennadiy Xazanov prezident Vladimir Putinga sovg‘a qilgan Rossiya imperatorining toji nusxasini noyob usta, Rossiya imperiyasi ordenlaridan nusxa ko‘chirish bo‘yicha mutaxassis tayyorlagan, deya xabar bermoqda “RIA Novosti” artistning so‘zlariga tayanib.\n\n“Men undan toj nusxasini yasab berishni anchadan beri so‘rab kelardim, chunki uni Vladimir Vladimirovichning tug‘ilgan kuniga hadya qilmoqchi edim. Prezident bu borada juda kamsuqum, har xil sovg‘alarni yoqtirmaydi, biroq men uni chorasiz ahvolda qoldirdim, chunki u meni uchrashuvga chaqirdi va menda bunday imkoniyat paydo bo‘ldi”, — dedi Xazanov.\nEslatib o‘tamiz, Putin va Xazanovning uchrashuvi Kremlda artistning 70 yoshga to‘lishi munosabati bilan bo‘lib o‘tdi. Unga I darajali “Vatan oldidagi xizmatlari uchun” ordenini topshirar ekan, Putin “ordenning nomlanishi siz yillar davomida qilgan mehnatni aks ettiradi”, deya ta’kidladi va san’atkorga 1910-yilda chop etilgan pazandalik kitobi nusxasini hadya qildi. O‘z vaqtida Xazanovning tanilishiga oshpazlik o‘quv yurti talabasining monologi sabab bo‘lgandi.", "category": "Dunyo", "title": "Xazanov: Putinga sovg‘a qilingan tojni ordenlardan nusxa ko‘chiruvchi usta yasagan", "date": "12/02/2015", "url": "https://daryo.uz/2015/12/02/xazanov-putinga-sovga-qilingan-tojni-ordenlardan-nusxa-kochiruvchi-usta-yasagan/"}
{"content": "Bugun, 29-mart kuni Toshkentdagi “Bunyodkor” stadionida JCh—2018 va Osiyo Kubogi—2019 saralashi doirasida O‘zbekiston termasi Bahraynga qarshi bahs olib bordi. Unda 1:0 hisobi qayd etilib, O‘zbekiston termasi foydasiga hal bo‘ldi.\n\nDastlabki bo‘limda hisob ochilmadi va jamoalar tanaffusga 0:0 hisobida chiqib ketdi. O‘yinning 50 daqiqasida esa Sardor Rashidov raqib himoyachilarini dog‘da qoldirib, ajoyib zarba bilan hisobni ochishga muvaffaq bo‘ldi.\nO‘zbekiston terma jamoasi navbatdagi g‘alabadan so‘ng “H” guruhi 10-turidan so‘ng ochkolar sonini 21 taga yetkazib, birinchi o‘rinni ko‘lga kiritdi. Bahrayn 9 ochko bilan qolib ketdi va to‘rtinchi pog‘onadan joy oldi.\nEslatib o‘tamiz, ushbu guruhdan o‘rin olgan Filippin va KXDR o‘rtasidagi o‘yinda 3:2 hisobida filippinlik futbolchilar g‘alaba qozondi.\nGol: Sardor Rashidov (50)\nOgohlantirishlar: Yegor Krimets (45) – Volid Al-Hayam (31), Husayin Ali-Baba (46)\nO‘zbekiston: Aleksandr Lobanov, Vitaliy Denisov (Stanislav Andreyev, 25), Yegor Krimets, Anzur Ismoilov, Davron Hoshimov, Azizbek Haydarov, Odil Ahmedov, Server Jeparov (Javohir Sohibov, 69), Sardor Rashidov, Eldor Shomurodov (Jasur Hasanov, 60), Igor Sergeyev.\nBahrayn: Abbos Ahmad, Sayid Muhammad Adnan, Abdulla Umar, Volid Al-Hayam, Husayin Ali-Baba, Sayid Dhiya Shubbar, Hesham Nayem (Sami Al-Xusani, 74), Abdulvahob Ali Al-Safi, Abdulvahob Al-Malud (Abdulla Yusuf Helal, 85), Ismoil Abdullatif (Muhammad Al-Romai, 69), Komil Al-Asvad.\nQayd etish kerakki, O‘zbekiston terma jamoasi Bahraynga qarshi uchrashuv oldidan JCh–2018 turnirining 3-saralash bosqichiga yo‘llanmani qo‘lga kiritib bo‘lgandi.", "category": "Sport", "title": "Sardor Rashidovning goli O‘zbekiston termasiga Bahrayn ustidan g‘alaba keltirdi", "date": "03/29/2016", "url": "https://daryo.uz/2016/03/29/sardor-rashidovning-goli-ozbekiston-termasiga-bahrayn-ustidan-galaba-keltirdi/"}
{"content": "Fransiyada, taxminlarga ko‘ra Vinsent Van Gog, Pol Gogen va Emil Bernar tasvirlangan fotosurat topildi. L’Express’ning xabar berishicha, ushbu suratni kolleksioner ayoldan qabul qilib olgan fransiyalik mutaxassis Serj Plantyuro shunday xulosaga kelgan.\n\nSuratda olti kishi tasvirlangan. Ekspert ulardan biri Pol Gogen ekanligini aniqlagan. Rassom o‘ziga xos keng va qopga o‘xshash bretoncha shimda, boshida esa Gogen o‘zining ko‘plab avtoportretlarida chizgan qalpoq bor.\nFotosuratga o‘tirib tushgan boshqa bir odamni Plantyuro Van Gogga juda ham o‘xshatyapti. Biroq, fotosuratdagi qiyofa Van Gogning ko‘pchilikka tanish yuziga nisbatan kengroq. Mutaxassisning fikricha, Van Gogning asosan avtoportretlar orqali tanish uchburchak chehrasi u kasallangan tishlarini juda erta olib tashlagani bilan izohlanadi – keyinchalik u yangi tishlar qo‘ydirgan va bu uning chehrasini birmuncha o‘zgartirgan.\nPlantyuroning fikricha, surat taxminan 1887 yili, ya’ni, Van Gog ham, Gogen ham turli badiiy tajribalar o‘tkazayotgan vaqtda olingan.\nAyni vaqtda, Gollandiyaning DutchNews.nl nashri xabariga ko‘ra, Van Gog muzeyi xodimlari suratda aynan u tasvirlanganini shubha ostiga olishmoqda. Ularning so‘zlariga ko‘ra, Van Gog suratga tushishni yomon ko‘rgan va har safar suratga tushishni rad etgan. Bundan tashqari, mutaxassislarning fikricha, suratdagi odam mashhur rassomga o‘xshamaydi.\nO‘lchami 88ga 119 millimetr bo‘lgan surat iyun oyida Bryusseldagi auksionda sotiladi. Surat 120-150 ming yevroga baholanmoqda.\nBungacha Van Gogning o‘smirlik davrida olingan faqatgina ikkita fotosurati saqlab qolingan deb hisoblanardi.", "category": "Dunyo", "title": "Fransiyada Van Gog va Gogenning birga tushgan ilk surati topildi", "date": "05/01/2015", "url": "https://daryo.uz/2015/05/01/fransiyada-van-gog-va-gogenning-birga-tushgan-ilk-surati-topildi/"}
{"content": "Rossiyalik internet foydalanuvchilarining 23 foizi veb-kamerani to‘sib qo‘yadi. Bu haqda “Kasperskiy laboratoriyasi” tadqiqotlariga tayanib, TJournal xabar berdi.\n\nTadqiqot rossiyaliklar qay tarzda o‘zlarini yashirin kuzatuv va kiberxavflardan himoya qilishga intilishini ko‘rsatdi.\nMasalan, so‘rov ishtirokchilarining 14 foizi shaxsiy ma’lumotlari to‘planishidan xavfsirab, Google va Facebook servislariga tashrif buyurmaydi. So‘ralganlarning 15 foizi qandaydir veb-formalarga kiritilgan ma’lumotlarni darhol o‘chirib tashlashini ma’lum qildi (masalan, internetda xarid qilib bo‘lgach).\n34 foiz odamlar muhim ma’lumotlarni internetga ulana olmaydigan qurilmalarda saqlashni afzal ko‘radi. 4 foizi o‘z kompyuterini boshqalardan yashiradi.", "category": "Texnologiyalar", "title": "“Kasperskiy laboratoriyasi”: rossiyaliklarning 23 foizi veb-kameralarni to‘sib qo‘yadi", "date": "06/24/2016", "url": "https://daryo.uz/2016/06/24/kasperskiy-laboratoriyasi-rossiyaliklarning-23-foizi-veb-kameralarni-tosib-qoyadi/"}
{"content": "Alisher Navoiy nomidagi kino saroyida ommaviy axborot vositalari vakillari uchun “Ota” badiiy filmining namoyishi va film ijodkorlari ishtirokida matbuot anjumani bo‘lib o‘tdi, deb xabar bermoqda O‘zbekiston Milliy axborot agentligi.\n\n“O‘zbekkino” Milliy agentligi buyurtmasi bo‘yicha “O‘zbekfilm” kinostudiyasida suratga olingan film O‘zbekiston xalqining insonparvarlik, mehr-oqibat, beg‘arazlik va ezgulik kabi xislatlari haqida hikoya qiladi. Chunonchi, filmda otaning farzandga mehr va g‘amxo‘rlik ko‘rsatishi aks ettirilgan.\nFilmda zamonaviy texnologiya va yangicha yondashuvlardan foydalanilgan. Unda O‘zbekistonning betakror tabiat manzaralari jozibali aks ettirilgan. Tomoshabinlar film qahramonlarining safari davomida go‘zal tabiat manzaralaridan bahra olishi mumkin.\nFilm muallifi va postanovkachi rejissyori O‘zbekiston Respublikasida xizmat ko‘rsatgan artist Abduxalil Mengnorov bo‘lib, bosh rollarni Karim Mirhodiyev, Fotih Ochilov, Saydulla Moldaxonov va boshqalar ijro etgan.", "category": "Madaniyat", "title": "Alisher Navoiy nomidagi kino saroyida “Ota” badiiy filmining namoyishi bo‘lib o‘tdi", "date": "09/10/2014", "url": "https://daryo.uz/2014/09/10/alisher-navoiy-nomidagi-kino-saroyida-ota-badiiy-filmining-namoyishi-bolib-otdi/"}
{"content": "AQShning Sietl shahrida 26-mart kuni o‘tkaziladigan Navro‘z tantanalarida 500 amerikalik ishtirok etadi. Bu haqda AQShning O‘zbekistondagi elchisi Pamela Spratlenning so‘zlariga asoslanib, “Gazeta.uz” xabar bermoqda.\n\n“Men ular ham bayramning an’anaviy taomlari: sumalak va palovdan lazzat olishini bilaman. Ular ham barcha o‘zbek oilalariga yo‘llayotganim tinchlik, mustahkam sog‘liq va omad tilaklariga qo‘shiladi”, — deyiladi Spratlen xonimning O‘zbekiston xalqiga yo‘llagan tabrigida.\nSietl va Toshkent o‘rtasidagi do‘stona munosabatlar 1973-yilda o‘rnatilgan. Shundan buyon ular birodar shaharlar hisoblanadi.", "category": "Dunyo", "title": "26-mart kuni Sietl shahrida Navro‘z nishonlanadi", "date": "03/18/2016", "url": "https://daryo.uz/2016/03/18/26-mart-kuni-sietl-shahrida-navroz-nishonlanadi/"}
{"content": "Xitoy janubi–g‘arbidagi Guychjou provinsiyasi tog‘larida 25-sentabr, yakshanba kuni dunyodagi eng yirik FAST (Five Hundred Meter Aperture Spherical Telescope) radioteleskopi foydalanishga topshirildi. Qurilma ishga tushgan kunining o‘zida ilk suratlarni olishi kutilmoqda, deb xabar beradi “RBK”.\n\n2011- yil martida boshlangan teleskop tayyorlanishi 2016-yil iyulida yakuniga yetdi. Hududi 30 futbol maydoniga teng, diametri 500 metr, 4450 ta uchburchakli qaytargichlarga ega.\nJami 1,2 milliard yuan (180 million dollar) investitsiya sarflangan mazkur loyiha operatori — SKA (Square Kilometer Arra) rahbari Filipp Daymondga ko‘ra, “FAST oldin hech qachon ko‘rib bo‘lmagan narsalarga nigoh tashlashga imkon beradi”. Olimlar qurilma yordamida g‘ayroiddiy koinot obyektlarini kuzatish, qora materiya va galaktikalar evolyutsiyasini o‘rganish, shuningdek, o‘zga sivilizatsiyalar qidiruvini olib borish bilan mashg‘ul bo‘lishi mumkin.\nMa’lumot uchun, FAST ishga tushirilgunga qadar Puerto-Rikodagi Aresibo observatoriyasida joylashgan 305 metrli qurilma dunyodagi eng yirik radioteleskop sanalardi.", "category": "Texnologiyalar", "title": "Xitoyda dunyodagi eng yirik radioteleskop foydalanishga topshirildi", "date": "09/25/2016", "url": "https://daryo.uz/2016/09/25/xitoyda-dunyodagi-eng-yirik-radioteleskop-foydalanishga-topshirildi/"}
{"content": "Kecha, 18-oktabr kuni, Toshkent vaqti bilan soat 15:40 larda Toshkentdagi 6-tug‘uruqxonada Dilso‘z taxallusi bilan ijod qiladigan xonanda Go‘zal Jumaniyozova-Raimova va uning turmush o‘rtog‘i “Mango” guruhining sobiq a’zosi Farrux Raimov qiz farzandlik bo‘ldi. Bu haqda “Sayyod.com” xabar bermoqda.\n\nQizaloqqa Dilso‘z o‘z taxallusini ism tariqasida qo‘yishga qaror qilgan va unga Dilso‘z ismini bergan.\nEslatib o‘tamiz, xonandalar Dilso‘z va Farrux Raimov joriy yilning aprel oyida turmush qurgan edi. Ularning nikoh to‘yi 15-aprelda Navoiyda va 21-aprelda Toshkentda bo‘lib o‘tgan edi.", "category": "Madaniyat", "title": "Xonandalar Dilso‘z va Farrux Raimov qizlariga Dilso‘z deb ism qo‘ydi", "date": "10/19/2015", "url": "https://daryo.uz/2015/10/19/xonandalar-dilsoz-va-farrux-raimov-qizlariga-dilsoz-deb-ism-qoydi/"}
{"content": "O‘zbekistonda Android platformasida ishlaydigan “Tashkent Air” mobil dasturi ishlab chiqilgani haqida avval xabar bergan edik.\n\nUning muallifi bo‘lmish Global Solutions “Tashkent Air”ning Facebook dasturini taqdim etdi. Bundan tashqari, dasturning iOS versiyasi chiqarilganini ham e’lon qildi. Bu haqda “Gazeta” nashri xabar bermoqda.\nKompaniyaning ma’lum qilishicha, dasturning Facebook versiyasi yordamida mobil versiyadagi deyarli barcha funksiyalardan foydalanish imkoni mavjud. Ya’ni Toshkent aeroportining xalqaro va mahalliy reyslari, uchib kelish va ketish bo‘yicha axborot, aviakassalar, sayohat agentliklari, taksi buyurtmasi bo‘yicha zarur ma’lumotlarga ega bo‘lish mumkin.\n“Eng muhimi, “Tashkent Air” Facebook dasturi orqali telefoningiz qaysi operatsion tizimda ishlashidan qat’iy nazar barcha kerakli ma’lumotlarni bilib olishingiz mumkin”, — deyiladi xabarda.", "category": "Texnologiyalar", "title": "“Tashkent Air”ning Facebook’da ishlaydigan talqini chiqarildi", "date": "12/02/2013", "url": "https://daryo.uz/2013/12/02/tashkent-airning-facebookda-ishlaydigan-talqini-chiqarildi/"}
{"content": "Londonda Britaniyaning mashhur Wanderlust jurnali talqini bo‘yicha turizm sohasida Wanderlust World Guide Awards mukofotlarini topshirish marosimi bo‘lib o‘tdi. Jurnal turizm sanoatidagi hodisalarni yoritishga ixtisoslashgan, deb yozadi “Podrobno.uz”.\n\nG‘oliblar jurnal mushtariylarining “Tashrif buyurish uchun eng ommabop davlat”, “Eng tez rivojlanayotgan sayyohlik yo‘nalishi”, “Sayyohlar uchun eng ommabop shahar”, “Eng yaxshi aviakompaniya” va “Eng yaxshi turoperator” nominatsiyalari bo‘yicha ovoz berishi orqali tanlandi.\nJoriy yilda tanlovda turli nominatsiyalar bo‘yicha Namibiya, Yaponiya, Yangi Zelandiya, Eron, Laos, Singapur, BAA, Buyuk Britaniya va Ispaniya g‘olib bo‘ldi.\nDavlat turizm qo‘mitasining ma’lum qilishicha, O‘zbekiston “Eng tez rivojlanayotgan sayyohlik yo‘nalishi” (Top emerging destination) nominatsiyasida g‘olib deb e’lon qilingan. Ovoz berish davomida respublika Samarqand, Buxoro va Xivaning boy madaniy-tarixiy merosi, shuningdek, sayyohlik bozorini rivojlantirish bo‘yicha qabul qilinayotgan chora-tadbirlar tufayli Eronni ortda qoldirishga erishgan.", "category": "Mahalliy", "title": "O‘zbekiston Wanderlust World Guide Awards talqini bo‘yicha “Eng tez rivojlanayotgan sayyohlik yo‘nalishi” deb topildi", "date": "02/21/2019", "url": "https://daryo.uz/2019/02/21/ozbekiston-wanderlust-world-guide-awards-talqini-boyicha-eng-tez-rivojlanayotgan-sayyohlik-yonalishi-deb-topildi/"}
{"content": "O‘zbekiston Prezidenti Shavkat Mirziyoyev 26-aprel, chorshanba kuni Turkiya tashqi ishlar vaziri Mavlud Chavusho‘g‘lini qabul qildi. Bu haqda Chavusho‘g‘lining Twitter’dagi sahifasida fotoxabarlar qoldirilgan.\n\n“O‘zbekiston Prezidenti qabulida bo‘ldik. O‘zbekiston—Turkiya munosabatlarini rivojlantirish masalalarini muhokama qildik”, — deyiladi Turkiya TIV rahbari sahifasida e’lon qilingan xabarda.\n\nAvvalroq Mavlud Chavusho‘g‘li O‘zbekiston tashqi ishlar vaziri Abdulaziz Komilov bilan uchrashgani haqida xabar berilgan edi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Foto: Shavkat Mirziyoyev Turkiya tashqi ishlar vazirini qabul qildi", "date": "04/26/2017", "url": "https://daryo.uz/2017/04/26/foto-shavkat-mirziyoyev-turkiya-tashqi-ishlar-vazirini-qabul-qildi/"}
{"content": "Iordaniyaning Amman shahrida Tokio—2020 Olimpiadasiga litsenziya beradigan musobaqaning navbatdagi janglari 10-mart, seshanba kuni o‘tkazilmoqda.\n\nKunduzgi bahslarda yana uch nafar o‘zbekistonlik bokschi yarim final jangini o‘tkazdi. -63 kilogramm vazn toifasida ringga ko‘tarilgan Elnur Abduraimov mo‘g‘ulistonlik Chinzorig Baatarsuhga qarshi bahs olib bordi. Unda Elnur 3:2 hisobida g‘alabani qo‘lga kiritdi va finalda qozog‘istonlik Safiullinga qarshi jang qiladi.\n-69 kilogramm vazn toifasidagi o‘zbekistonlik bokschi Bobousmon Boturov mezbonlar vakili Husseyn Iashashga qarshi jang olib bordi. Teng kurashlar ostida o‘tgan jangning ikkinchi raundida Boturov nokdaun holatiga tushib qoldi, bu esa bahs masalasini hal qildi. Bobousmon 2:3 hisobida mag‘lub bo‘lgan holda musobaqadagi yurishini to‘xtatdi.\n-91 kilogramm vaznda O‘zbekiston terma jamoasi sharafasini himoya qilgan Sanjar Tursunov Yangi Zellandiya vakili David Nika bilan bahs yuritdi. Birinchi raundni o‘z foydasiga hal qilgan Sanjar qolgan ikkisida imkoniyatni boy berdi va 0:5 hisobida yutqazgan holda musobaqa bilan xayrlashdi.\nEslatib o‘tamiz, mazkur bokschilar Tokio Olimpiadasi yo‘llanmasiga ega chiqib bo‘lgan.\nMusobaqaning kechki dasturida Mirazizbek Mirzahalilov (-57) va Bahodir Jalolov (+91) final yo‘llanmasi uchun o‘z janglarini o‘tkazadi.\nBarcha janglarni Telegram’dagi UFCBOXUZ kanalida tomosha qilish mumkin.", "category": "Sport", "title": "Elnur Abduraimov Iordaniyadagi musobaqaning finaliga yo‘l oldi. Boturov va Tursunov o‘z yurishini to‘xtatdi", "date": "03/10/2020", "url": "https://daryo.uz/2020/03/10/elnur-abduraimov-iordaniyadagi-musobaqaning-finaliga-yol-oldi-boturov-va-tursunov-oz-yurishini-toxtatdi/"}
{"content": "O‘zbekiston Respublikasi Prezidenti Shavkat Mirziyoyev joriy yil 10-mart kuni Addis-Abeba aeroportidan uchib chiqishda samolyotning qulashi oqibatida ekipaj a’zolari va yo‘lovchilar, jumladan, BMT tizimining 19 nafar xodimi halok bo‘lgani munosabati bilan Efiopiya prezidenti Saxle-Vork Zevde va BMT Bosh kotibi Antoniu Guterrishga samimiy hamdardlik bildirdi. Bu haqda Prezident matbuot xizmati xabar berdi.\n\nMa’lumot uchun, halokatga uchragan samolyot bortida 33 mamlakatdan 149 nafar yo‘lovchi, shuningdek, sakkiz nafar ekipaj a’zosi bo‘lgan.\nRo‘yxatga olish raqami ET-AVJ bo‘lgan Boeing 737-800 MAX mahalliy vaqt bilan 08:38 da (Toshkent vaqti bilan 10:38) Addis-Abebadan Nayrobiga yo‘l olgan, u bilan aloqa 08:44 da yo‘qolgan.\nMavzuga doir: Efiopiya samolyoti halokatga uchragan joydan fotosurat va videolar paydo bo‘ldi (foto va video)", "category": "Mahalliy", "title": "Shavkat Mirziyoyev Efiopiya prezidenti va BMT Bosh kotibiga ta’ziya bildirdi", "date": "03/11/2019", "url": "https://daryo.uz/2019/03/11/shavkat-mirziyoyev-efiopiya-prezidenti-va-bmt-bosh-kotibiga-ta%ca%bcziya-bildirdi/"}
{"content": "Xabaringiz bor, Qozog‘istonda boks bo‘yicha XVII jahon chempionat o‘tkazilmoqda. O‘zbekiston Milliy Olimpiya qo‘mitasi matbuot xizmati bergan ma’lumotga ko‘ra, ayni paytda chempionatda bir yo‘la sakkiz nafar hamyurtimiz 1/16 final janglarini muvaffaqiyatli yakunlab, nimchorak finalga chiqishdi.\n\nBugun, chorak final yo‘llanmasi uchun kechadigan janglarda 4 nafar bokschimiz ringga chiqadi. 49 kilogramm vazn toifasidagilar o‘rtasidagi musobaqada Hasanboy Do‘stmatov qozog‘istonlik Birjan Zakipovga qarshi jang olib boradi. Sanjarbek Rahmonov (- 64 kg) esa jazoirlik Abdulqodir Chadi bilan bahslashadi. Og‘irligi 75 kilogrammgacha bo‘lgan vazn toifasida Azizbek Abdug‘ofurov serbiyalik Aleksandar Drenovak bilan, og‘ir vazndagi bokschilar jangida Rustam To‘laganov (- 91 kg) qozog‘istonlik Anton Pinchuk bilan yuzlashadi.\nQolgan 4 nafar bokschilarimiz 22-oktabr kuni 1/8 final bahsida ringga chiqadi.\nEslatib o‘tamiz, Qozog‘istonning Olma-ota shahriga yo‘l olgan 10 nafar sportchimizdan ikki nafari (Shahriyor Isoqov va Hurshidbek Normatov)  jahon chempionatidagi ishtirokini yakunladi.", "category": "Sport", "title": "Boks bo‘yicha XVII jahon chempionatida sakkiz nafar hamyurtimiz nimchorak finalga yo‘l oldi", "date": "10/21/2013", "url": "https://daryo.uz/2013/10/21/boks-boyicha-xvii-jahon-chempionatida-sakkiz-nafar-hamyurtimiz-finalga-yol-oldi/"}
{"content": "O‘zbekiston Prezidenti Shavkat Mirziyoyev Jizzax viloyatiga tashrifi davomida Jizzax shahar Ichki ishlar bo‘limi 2-son ichki ishlar bo‘linmasida bo‘ldi, deb xabar beradi O‘zA.\n\nBo‘linma ikki qavatli binoda joylashgan bo‘lib, bu yerda “Zargarlik” mahalla fuqarolar yig‘ini, mahalla posboni, profilaktika inspektori xonalari o‘rin olgan.\nShavkat Mirziyoyev mahalla raisi va profilaktika inspektori bilan aholi farovonligini oshirish, kam ta’minlangan oilalarni qo‘llab-quvvatlash, mahallada jinoyatchilikning oldini olish masalasida suhbatlashdi.\n\nPrezidentga Ichki ishlar bo‘linmasi tomonidan ishlab chiqilgan mobil dastur haqida ma’lumot berildi.\n“Jizzax IIB” mobil dasturi aholi uchun bepul bo‘lib, fuqarolarning mobil telefoniga yuklanadi. Ushbu dastur orqali fuqarolar qidiruvda bo‘lgan va bedarak yo‘qolgan shaxslar haqida to‘liq ma’lumotga ega bo‘lishi, profilaktika inspektori faoliyatiga oid ma’lumotlarni olishi mumkin.\nXodimlarga tezkor axborot yetkazish maqsadida viloyatdagi uyali aloqa kompaniyasi bilan hamkorlikda 2 mingda ortiq telefon raqami tarqatilgan. Mazkur qulaylik orqali tezkor axborot etkazish imkoni yaratilmoqda. Ya’ni, navbatchilik qismida mavjud bo‘lgan planshet orqali kunlik sodir bo‘lgan jinoyatlar, yo‘l-transport hodisalari, eslatma va yangiliklar xodimlarga tezkorlik bilan yetkaziladi.\nDavlat rahbari tegishli mutasaddilarga ushbu tizimni yanada takomillashtirish yuzasidan topshiriq va ko‘rsatmalar berdi.", "category": "Mahalliy", "title": "Shavkat Mirziyoyev Jizzaxdagi 2-sonli ichki ishlar bo‘linmasi faoliyati bilan tanishdi", "date": "03/30/2018", "url": "https://daryo.uz/2018/03/30/shavkat-mirziyoyev-jizzaxdagi-2-sonli-ichki-ishlar-bolinmasi-faoliyati-bilan-tanishdi/"}
{"content": "Avval xabar berilganidek, bugun, 12-aprel sanasida futbol bo‘yicha O‘zbekiston Superligasi bahslarining 6-turiga yakun yasaladi. Kun taqvimidan 3 ta uchrashuv o‘rin olgandi. Hozirga qadar ulardan ikkitasi o‘z nihoyasiga yetib ulgurdi.\n\nOlmaliqda mezbon AGMK jamoasi Qo‘qonning “Qo‘qon-1912” klubini qabul qildi. Uchrashuv tomonlarning 0:0 hisobidagi durang natijasi bilan yakunlandi.\n\nTurning yana bir uchrashuvi Toshkentda bo‘lib o‘tdi. Unda mezbon “Paxtakor” Navoiyning “Qizilqum” jamoasini qabul qildi. Kurashlarga boy o‘tgan o‘yinda gollar ikkala jamoaning legioner o‘yinchilari tomonidan urildi. “Paxtakor” safida Tiago Bezerra hamda Ismoil Gonsalvesh o‘z nomini tabloga yozdirib qo‘ygan bo‘lsa, “Qizilqum” a’zosi Nemanya Yovanovich mezbonlar darvozasiga belgilangan penaltini aniq amalga oshirdi. Bellashuv 2:1 hisobida “sherlar” foydasiga hal bo‘ldi.\n\n\n\nAyni damda Farg‘onada “Neftchi” “Buxoro” klubini qabul qilmoqda.\nSuperliga\n6-tur bellashuvlari\n12-aprel, payshanba\nOgohlantirishlar: Shohnazar Norbekov 24, Vadim Chemirtan 50, Lutfulla To‘rayev 77.\nGollar: 1:0 — 34 Tiago Bezerra. 1:1 — 62, penalti Nemanya Yovanovich. 2:1 — 76, penalti Ismoil Gonsalvesh\nOgohlantirishlar: Sherzod A’zamov 61, Dilshod Rahmatullayev 70, Erkin Jabborov 74.", "category": "Sport", "title": "Superliga. Legionerlar gol urgan o‘yinda “Paxtakor” “Qizilqum”ni mag‘lub etdi, AGMK esa o‘z maydonida “Qo‘qon-1912”ni yuta olmadi (video)", "date": "04/12/2018", "url": "https://daryo.uz/2018/04/12/superliga-legionerlar-gol-urgan-oyinda-paxtakor-qizilqumni-maglub-etdi-agmk-esa-oz-maydonida-qoqon-1912ni-yu/"}
{"content": "11 nafar eng badavlat rossiyalik biznesmenlarning boyligi 10-avgust kuni bir kun ichida 3 milliard dollardan ziyodga kamaydi, deb yozadi Meduza Bloomberg reytingiga tayanib.\n\n9-avgust kuni kechqurun Rossiya prezidentining yordamchisi Andrey Belousov Vladimir Putin nomiga yozilgan xatda Rossiyaning metallurgiya va kimyo kompaniyalari daromadlaridan 500 milliard rubl musodara qilishni taklif etgan edi.\nBloomberg hisob-kitoblariga ko‘ra, eng ko‘p “Novolipetsk metallurgiya kombinati” egasi Vladimir Lisin yo‘qotgan — uning davlati 832 million dollarga kamaygan.\nViktor Rashnikov (“Magnitogorsk metallurgiya kombinati”) va Aleksey Mordashov (“Severstal”) 450 million dollardan, Roman Abramovich (Evraz) 381 million dollar, Vladimir Potanin esa (Nornikel) 290 million dollar yo‘qotgan.\nUshbu biznesmenlarga tegishli kompaniyalar “Belousov ro‘yxati”ga kiritilgan.", "category": "Dunyo", "title": "Rossiyalik biznesmenlar Putin yordamchisining xati tufayli bir kunda 3 mlrd dollar yo‘qotdi", "date": "08/15/2018", "url": "https://daryo.uz/2018/08/15/rossiyalik-biznesmenlar-putin-yordamchisining-xati-tufayli-bir-kunda-3-mlrd-dollar-yoqotdi/"}
{"content": "Toshkentning Olmazor tumanidagi Damashi kanali bo‘yida 2,4 kilometrga cho‘zilgan park hududi yaratilmoqda, deb yozadi UzNews.\n\nLoyihaga ko‘ra, bu yerda aholi dam olishi va ko‘ngil ochishi uchun park hududi tashkil qilinmoqda, umumiy ovqatlanish punktlari, kutubxonalar, bolalar maydonchalari qurilmoqda.\n\nEng qizig‘i — kanal bo‘yida dunyoga mashhur binolar va boshqa ijodiy loyihalarning maketlarini barpo etishga ulgurishgan, ular orasida Zafar arkasi (Parij), Luvr muzeyi (Parij), Eyfel minorasi (Parij), Golden Bridge (San-Fransisko), Big-Ben (London), Piza minorasi (Piza) va boshqalar bor.\n\n\n\n\n", "category": "Mahalliy", "title": "Eyfel minorasi, Big-Ben, Golden Bridge: Toshkentda dunyoga mashhur imoratlar maketlari qurildi (foto)", "date": "03/31/2019", "url": "https://daryo.uz/2019/03/31/eyfel-minorasi-big-ben-golden-bridge-toshkentda-dunyoga-mashhur-imoratlar-maketlari-qurildi-foto/"}
{"content": "NASA 2015-yil 24-avgust, dushanba kuni qayd etilgan kuchli Quyosh chaqnashi suratini e’lon qildi. Bu haqda \"3dnews.ru\" xabar bermoqda.\n\nTasvir NASA “Yulduz bilan hayot” dasturi doirasida 2010-yilda ishga tushirgan Quyosh dinamikasi observatoriyasi (Solar Dynamics Observatory, SDO) koinot apparati yordamida olingan. SDO bortida Quyoshning 12 xil ko‘rinishini tasvirga olishga qodir apparatura joylashtirilgan.\n\nQayd etilgan chaqnashga M5.6 ball berildi.", "category": "Texnologiyalar", "title": "NASA kuchli Quyosh chaqnashi suratlarini e’lon qildi", "date": "08/26/2015", "url": "https://daryo.uz/2015/08/26/nasa-kuchli-quyosh-chaqnashi-suratlarini-elon-qildi/"}
{"content": "“Real” hujumchisi Krishtianu Ronalduning farzandlari uch nafarga yetdi.\n\nBunga qadar uning 6 yoshli o‘g‘il farzandi bor edi. Surrogat ona esa Krishtiga egizak farzandlar sovg‘a qildi.\nO‘g‘il chaqaloq Mateo ismini oldi, qizga esa Yeva deb nom berishdi. Ronalduning o‘zi ayni paytda Portugaliya terma jamoasi qaramog‘ida bo‘lib, 17-iyun kuni start oladigan Konfederatsiyalar kubogiga tayyorgarlikni davom ettirmoqda.\nRonaldu hozirda ispaniyalik go‘zal Jorjina Rodriges bilan ishqiy munosabatlarda ekani ko‘pchilikka ma’lum. Dunyoga kelgan chaqaloqlarga kim onalik qilishi esa noma’lum bo‘lib turibdi. Jorjina va Ronaldu oila qurish pallasiga yetib kelganicha yo‘q. Surrogat ona borasida ma’lumotlar berilmagan.", "category": "Sport", "title": "Surrogat ona Krishtianu Ronalduga o‘g‘il-qiz egizak farzand tug‘ib berdi", "date": "06/11/2017", "url": "https://daryo.uz/2017/06/11/surrogat-ona-krishtianu-ronalduga-ogil-qiz-egizak-farzand-tugib-berdi/"}
{"content": "Buxoro viloyati bojxona boshqarmasi xodimlari tovar-moddiy boyliklarini O‘zbekiston hududiga noqonuniy ravishda import qilishga uringan bir nechata holatlarni aniqladi, deb xabar berdi O‘zbekiston Respublikasi Davlat bojxona qo‘mitasining matbuot xizmati.\nJumladan, Buxoro viloyatdagi “Olot” chegara bojxona kompleksi xodimlari xorijiy fuqaro K. Taxsin boshqaruvida Turkiyadan O‘zbekistonga kirib kelgan yuk avtotransport vositasini o‘rnatilgan tartibda mobil inspeksion-tekshiruv apparati ko‘magida bojxona nazoratidan o‘tkazilganida navbatdagi bojxona qoidabuzarligi aniqlangan.\n\nYo‘l-yuk kuzatuv hujjatlariga ko‘ra, Toshkent shahridagi Adamant Mega Trade firmasi nomiga keltirilayotgan ushbu konteynerda aslida qiymati salkam 6,5 ming AQSh dollarini tashkil qiluvchi 16 tonnadan ortiq og‘irlikdagi to‘qimachilik mahsulotlari va bolalar kiyim-kechaklari bo‘lishi lozim bo‘lgan, ammo bojxona ko‘rigi davomida konteynerdagi tovarlar bilan yo‘l-yuk kuzatuv hujjatlaridagi ma’lumotlar o‘rtasida keskin tafovut mavjudiligi, mazkur tovarlar hujjatlardagidan ko‘ra haddan tashqari ortiqcha miqdorda ekanligi ma’lum bo‘lgan.\nHisob-kitoblarga ko‘ra yo‘l-yuk kuzatuv hujjatlaridan qayd etilmagan tovarlarning umumiy miqdori 868,465 million so‘mni tashkil qildi. Shu tariqa, qonunbuzarlar davlat budjetiga undirilishi lozim bo‘lgan 105 million so‘mdan ortiq bojxona to‘lovlaridan qochishga urinishgan.\n\nBuxoro viloyati bojxona boshqarmasining “Xo‘jadavlat” temir yo‘l chegara bojxona postida ham shu turdagi yana bir bojxona qoidabuzarligi fosh qilindi.\nMazkur postda O‘zbekiston hududiga kirib kelgan yuk poyezdi belgilangan tartibda bojxona ko‘rigidan o‘tkazilganda, vagonlardan biriga ortilgan mineral suvlar bojxonachilarning diqqatini tortdi.\n\nGruziyadan Toshkentdagi Best Energy Business MChJ nomigan yuborilgan mazkur yuklarga tegishli hujjatlarga ko‘ra, ushbu vagondagi 63 tonnadan ortiq mineral suvlar yarim litrlik idishlarga qadoqlangan bo‘lishi lozim edi. Ammo, konteynerdagi qiymati salkam 741 million so‘mlik ichimliklar esa butunlay boshqa sig‘imdagi idishlarga qadoqlangan ekan.\nShu tariqa qonunbuzarlar bu usullari bilan davlat budjetiga undirilishi lozim bo‘lgan 63 million so‘mdan ortiq bojxona to‘lovlaridan bo‘yin tovlagan.", "category": "Mahalliy", "title": "Buxoro viloyati bojxona boshqarmasi joriy yil davomida 466  ta bojxona qoidabuzarliklarini aniqladi", "date": "05/28/2017", "url": "https://daryo.uz/2017/05/28/buxoro-viloyati-bojxona-boshqarmasi-joriy-yil-davomida-466-ta-bojxona-qoidabuzarliklarini-aniqladi/"}
{"content": "“E’tirof – 2014” milliy mukofoti taqdimotida “Yilning eng yaxshi ayol xonandasi” nominatsiyasida g‘olib chiqqan Munisa Rizayeva hayajondan qo‘lidagi sovrinni tushirib yubordi. Bu haqda “12news.uz”ga asoslanib “Kun.uz” xabar bermoqda.\n\n“Men bu kunni juda ko‘p kutdim. Men bu yerda o‘zimning ustozim Doni Ilyosovni ko‘rdim. Barchaga rahmat. Ishonganingiz uchun katta rahmat”, – deb aytdi xonanda.\nMunisa Rizayeva sahnani tark etayotganda bexosdan sovrinni qo‘lidan tushirib yubordi. Ushbu qiziq holat aks etgan videolavha internetda paydo bo‘ldi.", "category": "Madaniyat", "title": "Munisa Rizayeva “E’tirof – 2014” sovrinini qo‘lidan tushirib yubordi (video)", "date": "12/30/2014", "url": "https://daryo.uz/2014/12/30/munisa-rizayeva-etirof-2014-sovrinini-qolidan-tushirib-yubordi-video/"}
{"content": "Ba’zan shunday savollar bo‘ladiki, qanday maslahat berishni ham bilmaysan kishi. Mutasaddi tashkilotlar qaror qabul qilayotganda mantiqni qo‘shishsa yomon bo‘lmasdi deydi Xushnudbek Xudoyberdiyev Facebook’dagi sahifasida.\n\nHuquqshunos maktabgacha ta’lim muassasasiga bolasini joylashtirishda muammoga duch kelgan ayolning murojaatini keltirgan.\n“Yolg‘iz onaman. Farzandim 2 yoshga to‘ldi. Endi ishga chiqishim kerak, chunki ishxonam dekret puli to‘lashni to‘xtatdi. Lekin bog‘chalar 3 yoshdan qabul qilamiz, 2 yashar bolani olmaymiz, deyapti. Agar bolamga qarasam, qanday kun ko‘raman? Agar ishga chiqsam, hech kimim yo‘q, bolamga kim qaraydi?”\nXushnud Xudoyberdiyevga ko‘ra, maktabgacha ta’lim muassasasiga bolalarni 3 yoshdan qabul qilish boshlanganda bog‘chalar Xalq ta’limi vazirligi tasarrufida edi. Endi vaziyat o‘zgardi: Maktabgacha ta’lim vazirligi tashkil etildi, boz ustiga rahbari ayol kishi.\n“Agreppina Shin shu masalada ayollarning muammosini hal qilib bersa yaxshi bo‘lardi. Ortiqcha harajat, byudjetni iqtisod qilish kabi shablon jihatlarni bir chetga surib, shunchaki oddiy inson sifatida masalani o‘ylab ko‘rishsa, degan umidim yo‘q emas”, — ta’kidladi X. Xudoyberdiyev.\nMa’lumot uchun, Vazirlar Mahkamasining 2017-yil 19-iyuldagi qarori bilan bog‘chalarga qabul yoshi 3 yosh etib belgilangan.", "category": "Mahalliy", "title": "Xushnud Xudoyberdiyev: 3 yoshga to‘lmagan bolasini bog‘chaga joylay olmagan ayolning muammosini kim hal qilib beradi?", "date": "04/04/2018", "url": "https://daryo.uz/2018/04/04/xushnud-xudoyberdiyev-3-yoshga-tolmagan-bolasini-bogchaga-joylay-olmagan-ayolning-muammosini-kim-hal-qilib-beradi/"}
{"content": "14-dekabr kuni Facebook “Ota-onalar uchun portal”ni ishga tushirdi, deb yozadi TJournal. Yaratuvchilar g‘oyasiga ko‘ra, u katta avlodga ijtimoiy tarmoqni yaxshiroq o‘zlashtirish va o‘z farzandlariga yetib olishda yordam berishi kerak.\n\nPortal ijtimoiy tarmoq xavfsizlik markazining bir qismi bo‘lib, katta avlodga saytda muloqot qilishdan maksimal darajada mamnuniyat olish va bolalarga xavfsizlik asoslarini o‘rgatishda qo‘l kelishi ko‘zda tutilgan.\nBundan tashqari, portalda ota-onalar uchun maslahatlar bo‘lib, ular bolalarga ijtimoy tarmoqdan foydalanishni o‘rgatishda yordam berishi kerak.\nShuningdek,kompaniyaning o‘z farzandlari bo‘lgan xodimlari o‘zlarining texnologiya davridagi ota-onalik tajribasi haqida gapirib bergan.", "category": "Texnologiyalar", "title": "Facebook “Ota-onalar uchun portal”ni ishga tushirdi", "date": "12/15/2016", "url": "https://daryo.uz/2016/12/15/facebook-ota-onalar-uchun-portalni-ishga-tushirdi/"}
{"content": "“Terabayt.uz” nashri Toshkentning “Malika” (“Fleshka”) maishiy texnika va elektronika bozorida sotilayotgan planshetlarning 20-yanvar holatiga ko‘ra narxlarini ma’lum qildi.\n\nApple planshetlari:\niPad Mini 4 (Wi-Fi, 4G, 128 Gb.) – 4 575 000 so‘m\niPad Mini 4 (Wi-Fi, 4G, 64 Gb.) – 3 965 000 so‘m\niPad Mini 3 (Wi-Fi, 4G, 64 Gb.) – 3 538 000 so‘m\niPad Air 2 (Wi-Fi, 4G, 16 Gb.) – 3 233 000 so‘m\niPod Air 2 (Wi-Fi, 4G, 64 Gb.) – 4 087 000 so‘m\niPod touch 16 Gb – 1 525 000 so‘m\niPod touch 32 Gb – 1 830 000 so‘m\niPod touch 64 Gb – 2 135 000 so‘m\niPod Nano 7 – 1 067 500 so‘m\niPod Shuffle mp3 – 427 000 so‘m\nSamsung planshetlari:\nSamsung Galaxy Tab 4 7.0 – 1 098 000 so‘m\nSamsung Galaxy Tab E 9.7 – 1 525 000 so‘m\nSamsung Galaxy Tab S2 9.7 – 3 050 000 so‘m\nSamsung Galaxy Tab 3 Lite – 945 500 so‘m\nBoshqa planshetlar:\nLenovo 7.0 – 1 067 500 so‘m\nArtel NOVA 8.0 – 915 000 so‘m\nHuawei 7.0 – 945 500 y.e\nApple soatlari:\niWatch sport 42 mm – 2 501 000 so‘m\niWatch sport 38 mm – 2 318 000 so‘m\niWatch milanese loop – 4 697 000 so‘m\niWatch classic – 4 758 000 so‘m\nSamsung soatlari:\nGear S2 classic – 2 074 000 so‘m\nGear S2 sport – 1 952 000 so‘m\nRo‘yxatda keltirilgan qurilmalarni ko‘rsatilgan narxlarda sotib olishga “Daryo” nashri kafolat bermaydi. Qurilmalar va ularning narxlari haqidagi axborot faqat tanishish uchun taqdim etilgan.", "category": "Texnologiyalar", "title": "Toshkentda sotilayotgan planshet va “aqlli” soatlar narxi bilan tanishing", "date": "01/21/2016", "url": "https://daryo.uz/2016/01/21/toshkentda-sotilayotgan-planshet-va-aqlli-soatlar-narxi-bilan-tanishing/"}
{"content": "Futbol bo‘yicha La Liga 14-turi doirasida 23-noyabr, shanba kuniga belgilangan yana uchta o‘yin yakuniga yetdi.\n\n“Valensiya” safarda “Betis”ga mag‘lub bo‘lgan bo‘lsa, “Atletiko M” esa “Granada” mehmoni bo‘lib, 1:1 hisobida durang qayd etdi.\nKunning so‘nggi o‘yini Madridda kechdi. Unda Zidan boshliq “Real” Sosyedadning “Real”ini qabul qildi. Mehmonlar 2-daqiqada Villian Jozening goli sabab hisobda oldinga chiqib olgan bo‘lsa, 37-daqiqada Karim Benzema hisobni tenglashtiruvchi golga mualliflik qildi. Ikkinchi bo‘lim avvalida Federiko Valverde Madridni hisobda oldinga olib chiqqan bo‘lsa, 74-daqiqada Luka Modrich o‘zining aniq zarbasi bilan o‘yinga yakuniy nuqtani qo‘ydi.\nUshbu g‘alabadan so‘ng madridliklar ochkolari sonini 28 taga yetkazib, “Barselona” bilan tenglashib oldi. Ikkala jamoa musobaqa jadvalida qo‘shhokim bo‘lib turibdi.\nLa Liga\n14-tur bahslari\n23-noyabr, shanba\n“Betis” — “Valensiya” 2:1\nGollar: 0:1 – 32 Maksi Gomes, 1:1 – 37 Xoakin, 2:1 – 90 Kanales.\n“Granada” — “Atletiko M” 1:1\nGollar: 0:1 – 60 Lodi, 1:1 – 67 Herman Sanches.\n“Real M” — “Real Sosyedad” 3:1\nGollar: 0:1 – 2 Villian Joze, 1:1 – 37 Benzema, 2:1 – 47 Valverde, 3:1 – 74 Modrich.", "category": "Sport", "title": "La Liga. “Real” Madridda g‘alaba qozondi, “Atletiko” esa safarda ochko yo‘qotdi (video)", "date": "11/24/2019", "url": "https://daryo.uz/2019/11/24/la-liga-real-madridda-galaba-qozondi-atletiko-esa-safarda-ochko-yoqotdi-video/"}
{"content": "Germaniya chempionatining 21-turi doirasidagi o‘yin oldidan “Bavariya” futbolchilari Xolger Badshtuberni qo‘llab-quvvatladi, deb xabar beradi “Korrespondent.net”.\n\nMyunxen klubi futbolchilari 26 yoshli futbolchining tezroq sog‘ayib ketishi tilab qolingan yozuvlar tushirilgan formalarda maydonga tushib keldi.\nUshbu aksiyani myunxenliklar bosh murabbiyi Xosep Gvardiola ham qo‘llab-quvvatladi.\n\nXolger Badshtuber “Bavariya”ning mashg‘uloti chog‘ida to‘piq suyagini sindirib oldi va uch oyga safdan chiqdi.", "category": "Sport", "title": "Gvardiola va “Bavariya” futbolchilari to‘pig‘i singan jamoadoshini qo‘llab-quvvatladi", "date": "02/15/2016", "url": "https://daryo.uz/2016/02/15/gvardiola-va-bavariya-futbolchilari-topigi-singan-jamoadoshini-qollab-quvvatladi/"}
{"content": "21-oktabr kuni joriy yilning to‘qqiz oyida respublikani ijtimoiy-iqtisodiy rivojlantirish yakunlarini muhokama qilishga bag‘ishlangan Vazirlar Mahkamasi majlisi bo‘lib o‘tdi. Bu haqda O‘zbekiston Milliy axborot agentligi xabar bermoqda.\n\nMajlisda iqtisodiyotdagi o‘zaro hisob-kitoblarning holati, shuningdek, iqtisodiyotning ayrim tarmoqlarida muddati o‘tkazib yuborilgan debitorlik va kreditorlik qarzlarni qisqartirish borasida amalga oshirilayotgan chora-tadbirlarning samaradorligi batafsil tahlil qilindi.\n141 ta zarar ko‘rib ishlayotgan, iqtisodiy nochor va past rentabelli korxonalarni moliyaviy sog‘lomlashtirish bo‘yicha tasdiqlangan “yo‘l xaritalari”ni amalga oshirish natijasida joriy yilning to‘qqiz oyida 119 ta korxona zarar ko‘rib ishlashdan chiqarildi.\nMuddati o‘tkazib yuborilgan debitorlik va kreditorlik qarzlarni qisqartirish va byudjetga to‘lovlar intizomini mustahkamlash bo‘yicha respublika komissiyasiga Moliya vazirligi, Markaziy bank, Davlat soliq qo‘mitasi, xo‘jalik birlashmalari bilan birgalikda ayrim tarmoqlarda va yirik korxonalarda muddati o‘tkazib yuborilgan debitorlik va kreditorlik qarzlarni tubdan qisqartirishga doir kompleks chora-tadbirlarni ishlab chiqish va amalga oshirish topshirildi.", "category": "Mahalliy", "title": "Joriy yilning 9 oyida O‘zbekistondagi 119 ta korxona zarar ko‘rib ishlashdan chiqarildi", "date": "10/22/2014", "url": "https://daryo.uz/2014/10/22/joriy-yilning-9-oyida-ozbekistondagi-119-ta-korxona-zarar-korib-ishlashdan-chiqarildi/"}
{"content": "Xonanda Lola uzun sochlari bilan xayrlashdi, deya xabar bermoqda “Darakchi.uz” uning Instagram’dagi sahifasiga tayanib.\n\n“Aytishlaricha, hayotini o‘zgartirishni istagan inson bu ishni soch turmagidan boshlashi kerak ekan. Buni siz ham o‘zingizda sinab ko‘ring! Hech narsadan, hech qachon qo‘rqmang. O‘zgarishlar har doim yaxshilikka bo‘ladi. Hayotni yanada jur’atliroq yashab o‘tishga ikkinchi imkon bo‘lmaydi, axir. O‘ylanib qoldingizmi? Amalga oshiring! Men sizga ishonaman!” — deb yozdi xonandi yangi imijdagi surati tagiga.\nAvvalroq Lola Instagram’dagi sahifasida barchani kechirimli bo‘lishga chaqirgan edi.", "category": "Madaniyat", "title": "Lola hayotni o‘zgartirishni soch turmagidan boshlashga chaqirdi", "date": "08/02/2016", "url": "https://daryo.uz/2016/08/02/lola-hayotni-ozgartirishni-soch-turmagidan-boshlashga-chaqirdi/"}
{"content": "O‘zbekiston tashqi ishlar vaziri Abdulaziz Komilov Instagram’dagi sahifasiga Sharof Rashidovning tug‘ilgan kuni munosabati bilan post qoldirdi. Ushbu postga Komilovning o‘g‘li, kelini va nevaralarining surati ilova qilingan.\n\n“6-noyabr – Sharof Rashidov tug‘ilgan kuni. Uning nevarasi Doniyor Komilov turmush o‘rtog‘i Asal, o‘g‘li Amir va qizi Amal bilan (Sharof Rashidovichning evaralari). Toshkent, 2017-yil. Oila arxividan”, — deb yozdi Abdulaziz Komilov.\nMa’lumot uchun, Abdulaziz Komilov Sharof Rashidovning kuyovidir. U Sharof Rashidovning qizi Gulnora bilan oila qurgan.", "category": "Mahalliy", "title": "Abdulaziz Komilov qaynotasi Sharof Rashidovning tug‘ilgan kuni munosabati bilan o‘g‘li va nevaralarining suratini e’lon qildi", "date": "11/06/2018", "url": "https://daryo.uz/2018/11/06/abdulaziz-komilovning-ogli-sharof-rashidovning-nevarasi-oilasi-bilan-bobosining-haykali-poyida-foto/"}
{"content": "Apple kompaniyasi iPhone smartfonini masofadan turib qo‘llaniladigan pult sifatida ishlatish uchun dasturiy platforma ishlab chiqmoqda, deya xabar berdi Gazeta.ru.\n\nTa’kidlanishicha, ushbu dastur yordamida yoritish va xavfsizlik tizimlari kabi uy qurilmalarini boshqarish mumkin bo‘ladi.\n2-iyun kuni San-Fransiskoda bo‘lib o‘tadigan Worldwide Developer Conference anjumanida Apple kompaniyasi Google va Samsung bilan “aqlli” uy uchun texnologiyalar sohasida raqobatlashmoqchi.\nNashrning eslatishicha, yanvar oyida Google “aqlli” termostat ishlab chiquvchi Nest Labs kompaniyasini sotib olgan, Samsung esa yaqinda Smart Home “aqlli” maishiy texnika lineykasini taqdim etgan edi.", "category": "Texnologiyalar", "title": "Apple iPhone’ni pult qilib ishlatish uchun zarur dasturni ishlab chiqadi", "date": "05/27/2014", "url": "https://daryo.uz/2014/05/27/apple-iphoneni-pult-qilib-ishlatish-uchun-zarur-dasturni-ishlab-chiqadi/"}
{"content": "O‘zbekistonda 2-mart, chorshanba kuni havo o‘zgarib turadi, mamlakatning tog‘li hududlarida yog‘ingarchilik bo‘lishi mumkin. “O‘zgidromet” axborotiga ko‘ra, O‘zbekistonning qolgan hududlarida yog‘ingarchilik kutilmaydi.\n\n2-martga o‘tar kechasi havo harorati O‘zbekistonning tog‘li hududlarida -3 darajagacha, Qoraqalpog‘iston va Xorazm viloyatida -2 darajagacha sovishi kutilmoqda.\nFarg‘ona vodiysi viloyatlarida havo harorati +8 darajagacha, Toshkent, Samarqand, Jizzax, Sirdaryo viloyatlari va Toshkent shahrida +10 darajagacha, Buxoro va Navoiy viloyatlarida +12 darajagacha, Qashqadaryo va Surxondaryo viloyatlarida esa +13 darajagacha iliq bo‘ladi.\n2-mart kuni kunduzi Qoraqalpog‘iston Respublikasi va Xorazm viloyatida +13 darajagacha, O‘zbekistonning tog‘li hududlarida +15 darajagacha, Farg‘ona vodiysi viloyatlari va Toshkent shahrida +20 darajagacha iliq bo‘ladi.\nChorshanba kuni kunduzi Buxoro, Navoiy, Toshkent, Samarqand, Jizzax, Sirdaryo, Qashqadaryo va Surxondaryo viloyatlarida havo harorati +18...+23 daraja iliq bo‘lishi kutilmoqda.\nAvvalroq, 29-fevral kuni Toshkent, Samarqand, Termiz va Nukus shaharlarida havo haroratining iliqligi bo‘yicha yangi rekordlar o‘rnatilgani haqida xabar berilgan edi.", "category": "Mahalliy", "title": "O‘zbekistonning tog‘li hududlarida 2-mart kuni yog‘ingarchilik bo‘lishi mumkin", "date": "03/01/2016", "url": "https://daryo.uz/2016/03/01/ozbekistonning-togli-hududlarida-2-mart-kuni-yogingarchilik-bolishi-mumkin/"}
{"content": "3-aprel sanasida Yevropa Chempionlar Ligasining ¼ final uchrashuvlaridan ikkitasi o‘z nihoyasiga yetdi.\n\nMavzuga doir: YeChL. “Real” safarda “Yuventus”ni tor-mor etdi, Ronaldudan daxshatli gol (video)\nAndalusiyaning “Sevilya” jamoasi o‘z maydonida Myunxen “Bavariya”sini qabul qildi. Uchrashuvda hisob mezbonlar tomonidan 31-daqiqada ochildi. Gol muallifi Pablo Sarabiya. Myunxenliklar oradan hech qancha vaqt o‘tmay, 37-daqiqada Xesus Navas o‘z darvozasini ishg‘ol qilganligi sabab hisobni tenglashtirishga muvaffaq bo‘ldi. O‘yin taqdirini hal etgan gol uchrashuvning ikkinchi bo‘limida Tiago Alkantara tomonidan kiritildi. Shu tariqa Yupp Xaynkes shogirdlari safardan irodali g‘alaba bilan ortga qaytadigan bo‘ldi.\n\nYevropa Chempionlar Ligasi\nChorak final bahslari\n3-aprel, seshanba\nGollar: 1:0 —  31 Pablo Sarabiya. 1:1 — 37 avtogol, Xesus Navas. 1:2 — 68 Tiago Alkantara.​", "category": "Sport", "title": "​YeChL. “Bavariya” “Sevilya” ustidan irodali g‘alabaga erishdi (video)", "date": "04/04/2018", "url": "https://daryo.uz/2018/04/04/%e2%80%8byechl-bavariya-sevilya-ustidan-irodali-galabaga-erishdi-video/"}
{"content": "Janubiy Koreyaning Samsung korporatsiyasi sobiq rahbari Li Chje Yon Seul sudida o‘z ishi ko‘rib chiqilayotgan paytda e’lon qilingan ayblovlarning barchasini rad etadi. Bu haqda Reuters uning advokatiga tayanib xabar berdi, deb yozadi “TASS”. Li Chje Yon 2015-yilda kompaniyaning ikkita filiali qo‘shilishi chog‘ida poraxo‘rlikda gumon qilinmoqda.\n\nLi Chje Yonning o‘zi ish bo‘yicha dastlabki eshitishlarda qatnashmadi, uning manfaatlarini advokati himoya qildi.\nMa’lumot uchun, Li Chje Yon 17-fevralda hibsga olindi va shundan beri Seul yaqinidagi qamoqxonada saqlab kelinmoqda.\nTergov versiyasiga ko‘ra, aynan Li Chje Yon mamlakatning o‘z lavozimidan chetlatilgan prezidenti Pak Kin Xening yaqin dugonasi Chxve Sun Silga moliyaviy ko‘mak berish to‘g‘risida qaror qabul qilgan, buning evaziga kompaniyaga o‘z biznesini yanada samaraliroq yuritishi uchun hukumat tomonidan turli yengilliklar berilgan.", "category": "Texnologiyalar", "title": "Samsung rahbari poraxo‘rlik haqidagi ish bo‘yicha ayblovlarni rad etmoqda", "date": "03/09/2017", "url": "https://daryo.uz/2017/03/09/samsung-rahbari-poraxorlik-haqidagi-ish-boyicha-ayblovlarni-rad-etmoqda/"}
{"content": "Ukraina prezidenti Pyotr Poroshenko Niderlandiya va Avstraliya tashqi ishlar vazirlari bilan Donetsk yaqinida halokatga uchragan Malayziya “Boing”ini tadqiq etish jarayonini muhokama qildi. Tomonlar tergov ishlari maksimal darajada shaffof holatda olib borilishi zarurligini aytdi, deya xabar berdi Euronews.\n\nAvvalroq janglar tufayli xalqaro ekspertlar delegatsiyasi samolyot qulagan joyga ikki marta bora olmagani xabar berilgan edi.\nEslatib o‘tamiz, BMTning inson huquqlari bo‘yicha Oliy komissari Navi Pilley Ukraina osmonida Malayziya avialiniyasi samolyotini urib tushirgan o‘q zarbasi harbiy jinoyat deb baholanishi mumkinligini aytgan edi.\nUkraina qurolli kuchlari “Boing” qulagan hudud yaqinida faol harbiy harakatlar olib borayotgani xabar berilmoqda. Yaqin atrofdagi istiqomatchilar o‘z uylarini tark etmoqda. Xalqaro ekpertlar esa halokat joyiga ikki kundan buyon yetib bora olmayapti. Otishmalar olib borilayotgani, artilleriya snaryadlari portlayotgani tufayli ular yo‘ldan to‘xtagan.", "category": "Dunyo", "title": "Janglar xalqaro ekspertlarning “Boing” qulagan joyda ishlashiga xalal bermoqda", "date": "07/29/2014", "url": "https://daryo.uz/2014/07/29/janglar-xalqaro-ekspertlarning-boing-qulagan-joyda-ishlashiga-xalal-bermoqda/"}
{"content": "Braziliya shimoli-sharqida samolyot qulashi natijasida besh kishi halok bo‘ldi. Bu haqda Fox News Latino’ga asoslanib, “Kun” xabar bermoqda.\n\nIkki motorli samolyot Maranyan shtatidagi Balsas shahrida joylashgan turar-joy binosi ustiga kelib qulagan.\nSamolyotda keksa ayolni shifoxonaga olib ketayotgan bo‘lishgan. Hodisa natijasida uchuvchi, bemor ayol, uning ikki qarindoshi va bir yo‘lovchi halok bo‘lgan.\nUstiga samolyot qulagan bino ichidagi odamlarga zarar yetmagan. Hozirgi vaqtda hodisa tafsilotlari aniqlashtirilmoqda.", "category": "Dunyo", "title": "Braziliyada samolyot qulashi natijasida besh kishi halok bo‘ldi", "date": "08/04/2014", "url": "https://daryo.uz/2014/08/04/braziliyada-samolyot-qulashi-natijasida-besh-kishi-halok-boldi/"}
{"content": "Xonanda Kanizaning 28-aprel kuni “Istiqlol” san’at saroyida bo‘lgan konsert dasturi ko‘pchilikning tiliga tushdi — uni konsertdan kuyov go‘shangada olib chiqib ketdi.\n\nKanizaning konsertida mehmon bo‘lgan aktrisa Shahzoda Muhamedova Instagram’dagi sahifasiga kelinning sahnadan tushib, zaldan chiqishi tasvirlangan videolavhani e’lon qildi.\n \n  \n O'rtola kecha Kanizani tug'ilgan kuni va konsertida go'shangada kelin qilib uzatvordik ???Faqat uyidan emas xalq orasida Istiqlol saroyidan chiqardik kellinni???❤Xamma xayratta lekin rostanam kelin ketdi ko'chada limuzinga o'tirib kiyov bilan ?Nima xam diymiz xamma xoxlagancha orzu xavas qiladi Baxtli bo'ling asalim?❤? Shu manam to'yimni Alisher Navoiy nomli kinochilar uyida o'tkazvorsammikin dib o'ylab turibman bira to'la film premyeram bilan bitta bo'b o'tib ketarmidi ....Ajabmas shunaqa bo'lsa ☺Yaxshi niyyat bu xam????????\n \nA video posted by Administrator:+99890 3450868☎ (@shaxzoda__muxammedova) on Apr 28, 2016 at 11:47pm PDT\n“Kanizani tug‘ilgan kuni va konsertida go‘shangada kelin qilib uzatib yubordik. Faqat kelinni uyidan emas, xalq orasida — ‘Istiqlol’ saroyidan chiqardik. Hamma hayratda, lekin kelin haqiqatan ham limuzinga o‘tirib, kuyov bilan ketdi”, — deb yozadi aktrisa.\n“Nima ham derdik, hamma xohlaganicha orzu-havas qiladi. Shu, men ham to‘yimni Alisher Navoiy nomli kinosaroyda o‘tkazib yuborsammikin, deb o‘ylab turibman. Bir yo‘la filmim premyerasi bilan bitta bo‘lib o‘tib ketar edi”, — dedi Shahzoda Muhamedova.\n“Shunday bo‘lsa ajabmas. Yaxshi niyat bu ham”, — deya qo‘shimcha qildi aktrisa Shahzoda Muhamedova.", "category": "Madaniyat", "title": "Aktrisa Shahzoda Muhamedova o‘z to‘yini Alisher Navoiy nomidagi kinosaroyda o‘tkazish istagini bildirdi", "date": "05/02/2016", "url": "https://daryo.uz/2016/05/02/aktrisa-shahzoda-muhamedova-oz-toyini-alisher-navoiy-nomidagi-kinosaroyda-otkazish-istagini-bildirdi/"}
{"content": "“Mening fikrim” jamoaviy murojaatlar portaliga umumiy kir yuvish xizmatlari korxonalarini tashkil etish taklifi kelib tushdi, deb xabar beradi “Xalq so‘zi”.\n\nTa’kidlanishicha, hozirgi kunda ichimlik suvi muammosi borgan sari dolzarblashib bormoqda. Suvni qayta ishlash va tozalash xarajatlari haqida ham shunday fikrlarni bildirish mumkin. Buning ustiga O‘zbekistonda ichimlik suvi yetib bormagan aholi punktlari mavjud. Ana shunday joylarda muammolarni yengillashtirish va ichimlik suvi sarfini tejash maqsadida bir necha mahallalar uchun pulli xizmat ko‘rsatuvchi Umumiy kir yuvish xizmatlari korxonalari faoliyatini yo‘lga qo‘yish taklif etilmoqda.\n“Birinchidan, kir yuvish uchun ichimlik suvidan ko‘ra, arzonroq va yuvishga ko‘proq mos keluvchi suvni ajratish ekologiya va iqtisodiyotga foyda keltiradi. Ikkinchidan, kirxonaning o‘zida suvni qayta tozalash nisbatan arzonroqqa tushadi. Va nihoyat, uchinchidan, bu qo‘shimcha ish o‘rinlari yaratish imkoniyati hamdir”, — deyiladi xabarda.", "category": "Mahalliy", "title": "“Mening fikrim” portalida umumiy kir yuvish xizmatlari korxonalarini tashkil etish taklifi bildirildi", "date": "05/16/2018", "url": "https://daryo.uz/2018/05/16/mening-fikrim-portalida-umumiy-kir-yuvish-xizmatlari-korxonalarini-tashkil-etish-taklifi-bildirildi/"}
{"content": "10-fevral, juma kuni Toshkent vaqti bilan 18:05 da Tula viloyati, Chernsk tumani, Popovka qishlog‘idagi “Maksim Gorkiy” nomli MChJ omborxonasining tom qismi qulab tushdi. Bu haqda Rossiya FVV ma’lumotlariga tayanib, O‘zbekiston FVV matbuot xizmati xabar bermoqda.\n\nFalokat oqibatida 3 nafar O‘zbekiston fuqarosi voqea joyida halok bo‘ldi. Ular 1992-yilda tug‘ilgan Oybek Iskandarov, Xurshid Qurbonov va Hasanboy Ro‘zimetovdir.\nHozirda O‘zbekiston Favqulodda vaziyatlar vazirligi va Tashqi ishlar vazirligi tomonidan halok bo‘lganlarning oila a’zolariga zarur yordam berish choralari ko‘rilmoqda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "Rossiyaning Tula viloyatidagi omborxona tomi qulab tushishi oqibatida 3 nafar o‘zbekistonlik halok bo‘ldi", "date": "02/11/2017", "url": "https://daryo.uz/2017/02/11/rossiyaning-tula-viloyatidagi-omborxona-tomi-qulab-tushishi-oqibatida-3-nafar-ozbekistonlik-halok-boldi/"}
{"content": "Maxfiy agentlar, ayg‘oqchilar, razvedka xizmatlari haqidagi filmlar bugungi zamon kinematografining muhim qismini tashkil etadi. Aql bovar qilmas asbob-uskunalar va ayg‘oqchilik gadjetlari bir qarashda shunchaki kinochilarning fantaziyasiga o‘xshaydi, ammo bunday xulosa qilishga shoshilmagan ma’qul. Hatto qo‘lingizdagi telefon ham o‘ylaganingizdan ko‘ra ko‘proq narsaga qodir.\n\nThe Fun mobil telefonlarda qo‘llasa bo‘ladigan sakkizta maxfiy kombinatsiya haqida hikoya qiladi.\n*#06#\nBu kombinatsiya yordamida har qanday smartfonning unikal IMEI raqamini bilib olish mumkin.\nKod *#21#\nBu kombinatsiya qo‘ng‘iroqlarning yo‘llanishi (pereadresatsiya) yoqilgan-yoqilmaganini bilishga yordam beradi. Ya’ni kimdir sizning qo‘ng‘iroqlaringiz va SMS-xabarlaringizni olayotgan-olmayotganini tekshirishingiz mumkin.\n*#62#\nBu buyruq iPhone o‘chirilgan yoki xizmat doirasidan tashqarida bo‘lganida qo‘ng‘iroqlar qaysi nomerga yo‘llanishini bilish imkonini beradi.\n##002#\nBu raqamlar yordamida esa pereadresatsiyani o‘chirish mumkin.\n*#30#\nKiruvchi abonent raqamini aniqlash haqida axborot taqdim etadi.\n*#33#\nChiquvchi qo‘ng‘iroq va SMS-xabarlarning bloklanishi haqidagi axborotni ko‘rsatadi.\n*#43#\nKutilayotgan qo‘ng‘iroqlar haqida ma’lumotni chiqarib beradi.\n*777#\nOperatorga qarab, balans yoki operator axborot menyusini chiqarib beradi.", "category": "Texnologiyalar", "title": "Mobil telefonlar uchun sakkizta maxfiy kod", "date": "04/24/2016", "url": "https://daryo.uz/2016/04/24/mobil-telefonlar-uchun-sakkizta-maxfiy-kod/"}
{"content": "3-iyul, payshanba kuni Ukrainaning janubi-sharqidagi Kramatorsk shahrida artilleriya otishmalari bo‘lib o‘tdi. Otishma natijasida bir kishi halok bo‘ldi, 20 ga yaqini jarohatlandi, deb xabar berdi Euronews “ITAR-TASS” ma’lumotiga tayanib.\n\nBir necha kun avval xabar berilganidek, Ukraina prezidenti Pyotr Poroshenkoning yarash rejimini bekor qilishi otishmalar kuchayishiga olib keldi.\n“Donbassenergo” kompaniyasining axborot xizmati Slavyansk issiqlik elektr stansiyasining artilleriya otishmasi tufayli harobaga aylangani haqida xabar berdi.", "category": "Dunyo", "title": "Ukrainaning Kramatorsk shahridagi artilleriya otishmalari sababli ikki kishi halok bo‘ldi", "date": "07/04/2014", "url": "https://daryo.uz/2014/07/04/ukrainaning-kramatorsk-shahridagi-artilleriya-otishmalari-sababli-ikki-kishi-halok-boldi/"}
{"content": "Futbol bo‘yicha Angliya Premyer-Ligasining 4-turidan joy olgan 8 ta uchrashuvga yakun yasaldi.\n\n4-tur Manchester derbisi bilan boshlanib, “Old Trafford”da mehmon bo‘lgan “Manchester Siti” klubi 2:1 hisobida zafar quchgandi. Keyinchalik 10-sentabrdan joy olgan yana yetti uchrashuv bo‘lib o‘tdi.\nLondon klublaridan “Arsenal”, “Tottenhem” hamda “Kristal Pelas” g‘alaba nashidasini surgan bo‘lsa, “Vest Hem” o‘z maydonida “Uotford”ga imkoniyatni boy berdi.\n“Arsenal”ni ochko yo‘qotishdan Santi Kasorla qutqarib qoldi. Robert Medlining 94-daqiqada “Sautgempton” darvozasi tomon penalti belgilagani Arsen Venger jamoasiga yordam berdi.\n“Tottenhem” esa 4-turda ham mag‘lubiyatsiz yurishini davom ettirdi. O‘zbekiston milliy terma jamoasining JCh—2018 yo‘lidagi raqibi Janubiy Koreya a’zosi Son Xyon Min “Stok Siti”ga qarshi o‘yinda dubl qayd etdi.\n4-turning ikkinchi raqamli markaziy o‘yinida “Liverpul” amaldagi chempion “Lester” ustidan 4:1 hisobida zafar quchdi.\nAngliya Premyer-Ligasi\n 4-tur bellashuvlari\n 10-sentabr, shanba\nGollar: Petr Chex, 18-avt (0:1). Loran Koselni, 29 (1:1). Santi Kasorla, 90+4-pen (2:1).\nGollar: Stiven Defur, 72 (1:0). Robert Snodgrass, 90+5 (1:1).\nGol: Kallum Uilson, 79 (1:0).\nGollar: Maykl Antonio, 5 (1:0). Maykl Antonio, 33 (2:0). Odion Igalo, 41 (2:1). Troy Dini, 45+2 (2:2). Etyen Kapu, 53 (2:3). Xose Olebas, 63 (2:4).\nGollar: Son Xyon Min, 41 (0:1). Son Xyon Min, 56 (0:2). Dele Alli, 60 (0:3). Harri Keyn, 70 (0:4).\nGollar: Roberto Firmino, 13 (1:0). Sadio Mane, 31 (2:0). Jeymi Vardi, 38 (2:1). Adam Lallana, 56 (3:1). Roberto Firmino, 89 (4:1).\n11-sentabr, yakshanba\n“Suonsi” — “Chelsi”\n12-sentarbr, dushanba\n“Sanderlend” — “Everton”\n", "category": "Sport", "title": "APL. “Liverpul” amaldagi chempion “Lester”ni yirik hisobda mag‘lub etdi", "date": "09/11/2016", "url": "https://daryo.uz/2016/09/11/apl-liverpul-amaldagi-chempion-lesterni-yirik-hisobda-maglub-etdi/"}
{"content": "Xalqimiz orasida “Olmaning tagiga olma tushadi” degan naql bor. Bollivud olamidagi mashhur yulduzlarning farzandlari ham bir-biriga juda o‘xshaydilar. Quyida taniqli yulduzlarning farzandlari bilan tanishing:\n\n\nAryan Xon Bollivud qiroli Shohruh Xonning o‘zginasi. Aryan ayni damda Londonda tahsil olmoqda. Uning horijda o‘qishiga asosiy sabab, Shohruh Xon o‘g‘lining ommmaviy axborot vositalaridan uzoqroqda bo‘lishini xohlashidir.\n\nAbhishek Bachchan hamda Ayshvariya Raylarning bir yashar farzandi Aradhiya Hindistonning eng zukko, chiroyli  qizaloqlardan biri sanaladi. Aradhiya Bachchan Ayshvariyaning yoshligiga juda ham o‘xshaydi.\n\nSanjay Datt va Manyataning Iqra va Shahran ismli egizak farzandlari bor. Ikkisi ham ota-onasiga juda o‘xshaydi. Ayniqsa, kichik Shahranning yuz tuzilishi ham, fe’l-atvori ham Sanjay Babuni eslatadi.\n\n\nLatofatli aktrisa Shridevi va rejissor Boney Kapurlarning farzandi Janvi Bollivudning katta tadbirlariga, nufuzli marosimlarga tez-tez tashrif  buyuradi. Janvini ko‘rganlar uni yosh Shridevi deb ataydilar. Uning jozibador tabassumi ham, libos tanlash borasidagi didi ham onasidan o‘tgan.\n\nAktyor Sohayil Xonning o‘g‘li Yohan otasiga juda ham o‘xshaydi. Uning o‘tkir nigohi, ma’noli qarashlari amakisi Salmon Xonni ham yodga soladi.\n\n\nBollivudning eng ko‘rkam aktyori hisoblanmish Ritik Roshanning ikki o‘g‘li ham dadasiga o‘xshagan yoqimtoy. Ritikning katta o‘g‘li Rihaanni ko‘pchilik kichkina Ritik deb chaqirishadi. Uning ko‘zlari rangi ham otasidan o‘tgan. Rihaan ham kelgusida Bollivudni tanlaydimi yoki yo‘q, buni vaqt ko‘rsatadi.\n\n\nSaif ali Xon va Amrita Singhlarning o‘g‘li Ibrohim hozir 11 yoshda. Uning qosh-ko‘zi, chehrasi, hattoki burni ham otasiga  quyib qo‘ygandek o‘xshaydi. Ibrohim Saif ali Xon hamda Karina Kapurning nikoh to‘yida ham ishtirok etdi.\nNima deb o‘ylaysiz? Mashhur yulduzlarning farzandlari ota-onalari tanlagan kasbni davom ettirarmikan?\nMaqolani tayyorlashda bollywood.celebden.com sayti materiallaridan foydalanildi", "category": "Madaniyat", "title": "Bollivud yulduzlarining farzandlari", "date": "04/23/2013", "url": "https://daryo.uz/2013/04/23/bollivud-yulduzlarining-farzandlari/"}
{"content": "Ijtimoiy tarmoqlarda “Uchta to‘qqiz” (Triple 9) jangovar filmining yangi treyleri paydo bo‘ldi. Unda aktrisa Keyt Uinslet rus mafiya to‘dasining yo‘lboshchisi rolini ijro etganligini ko‘rish mumkin, deb xabar beradi “Nur.kz”.\n\nAktrisadan tashqari yangi filmda Vudi Xarrelson, Norman Ridus, Chivetel Ejiofor va boshqalar qatnashgan.\nFilm voqealari yirik talonchilikni amalga oshirishga qaror qilgan korrupsiyaga aloqador politsiyachilar jamoasi atrofida rivojlanadi.\n", "category": "Madaniyat", "title": "Keyt Uinslet rus mafiyasi yetakchisi rolini ijro etdi", "date": "11/13/2015", "url": "https://daryo.uz/2015/11/13/keyt-uinslet-rus-mafiyasi-yetakchisi-rolini-ijro-etdi/"}
{"content": "Italiyaning “Milan” jamoasi yarim himoyachisi Keysuke Xonda Xitoyning “Shanxay SIPG” klubidan taklif olmagan va milanliklar safida qolmoqchi. Bu haqda yaponiyalik futbolchining agenti hisoblangan akasi Xiroyuki Xonda ma’lum qildi, deb xabar bermoqda “TASS”.\n\nAvvalroq “Shanxay SIPG” klubining yangi bosh murabbiyi Andre Villash-Boash qishki transfer oynasida jamoa tarkibini kuchaytirib, Xondaning nomzodini ko‘rib chiqayotgani ma’lum bo‘lgandi.\n“Men ‘Shanxay’ klubidan taklif bo‘lgani haqida eshitdim, ammo bu ma’lumot qayerdan paydo bo‘lganini bilmayman. Biz Xitoydan hech qanday aniq taklif olmaganmiz. Xonda jismonan tetik ekanini va nimalarga qodir ekanini yaxshi biladi. Uning ‘Milan’ bilan amaldagi shartnomasi joriy mavsumning oxirigacha mo‘ljallangan”, – dedi agent.\n“May oyida ‘Milan’ rahbariyati bilan kelishuvni uzaytirish haqida muhokama qilganmiz. Hozircha xo‘jayinlarning o‘zgarishini kutib, ular nima istayotganini bilib olishimiz kerak. Biz xotirjammiz va mavsum yakunini kutamiz”, – deb qo‘shimcha qildi Xiroyuki Xonda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "“Milan” yarim himoyachisi Keysuke Xonda “Shanxay SIPG” klubidan taklif olmagani ma’lum qilindi", "date": "11/14/2016", "url": "https://daryo.uz/2016/11/14/milan-yarim-himoyachisi-keysuke-xonda-shanxay-sipg-klubidan-taklif-olmagani-malum-qilindi/"}
{"content": "O‘zbekistonda xizmat ko‘rsatgan quruvchi, san’atshunoslik fanlari doktori, professor, “O‘zbeknavo” estrada birlashmasining sobiq bosh direktori Bahodir Abdurahimov 2016-yil 14-mart kuni 69 yoshida Namangan viloyatida vafot etdi. Bu haqda “O‘zbeknavo”ning matbuot xizmati xabar qildi.\n\nAbdurahimov Bahodir Abdurahimovich 1948-yil 23-sentabrda Namangan viloyatining Chust tumanida tug‘ilgan. 1966–1972-yillarda Farg‘ona davlat politexnika instituti talabasi bo‘lgan. 1972—1992-yillarda Namangan viloyat qurilish uyushmasi boshlig‘i, Qurilish tresti boshlig‘i, Namangan viloyat Chust shahar ijroiya qo‘mitasi raisi, “O‘zkolxozqurilish” tresti bosh muhandisi, Davqurilish bosh muhandisi bo‘lib ishlagan.\n1992–2001-yillarda Madaniyat vaziri o‘rinbosari, 2001–2008-yillarda “O‘zbeknavo” estrada birlashmasi bosh direktori, keyinchalik Mirzo Ulug‘bek nomidagi O‘zbekiston Milliy universiteti “Xalqaro madaniy aloqalar va san’atshunoslik” kafedrasi mudiri lavozimlarida faoliyat yuritgan.", "category": "Madaniyat", "title": "“O‘zbeknavo”ning sobiq bosh direktori Bahodir Abdurahimov olamdan o‘tdi", "date": "03/15/2016", "url": "https://daryo.uz/2016/03/15/ozbeknavoning-sobiq-bosh-direktori-bahodir-abdurahimov-olamdan-otdi/"}
{"content": "O‘zbek estradasining yorqin yulduzi Shahzoda o‘zining vodiylik sog‘ingan muxlislariga konsert dasturlarini taqdim etmoqda, deb xabar berdi Popcorn.uz.\n\n20-avgust kuni Andijon viloyatining markaziy stadionida o‘tkazilgan yakkaxon konsert dasturi muxlislarga bir olam quvonch baxsh etdi.\n\n\nMay oyida Toshkent shahrida yetti kunlik shou-konsert dasturini taqdim etgan Shahzoda mazkur dastur bilan viloyatlik muxlislarini ham xushnud etmoqda.\n\nKonsert davomida Shahzoda o‘zining xit darajasiga ko‘tarilgan eng sara va yangi qo‘shiqlarini Andijon ahliga armug‘on etdi.\n\n\nShuningdek, xonanda ashaddiy muxlislari bilan samimiy suhbat qurishga ham muvaffaq bo‘ldi.\n\n\nMuxlislarning sog‘inchini his qilgan Shahzoda bor mehr-muhabbati jo bo‘lgan taronalarini ijro etib, barchaga yaxshi kayfiyat ulashdi.\n\nKecha Shahzodaning konsert dasturi Qo‘qon shahrida davom etdi. Bugun esa xonanda Namangan viloyatiga yo‘l oladi.", "category": "Madaniyat", "title": "Maftunkor Shahzoda konsert dasturi bilan Andijon viloyatiga tashrif buyurdi (foto) ", "date": "08/22/2014", "url": "https://daryo.uz/2014/08/22/maftunkor-shahzoda-konsert-dasturi-bilan-andijon-viloyatiga-tashrif-buyurdi-foto/"}
{"content": "Apple kompaniyasi unga nisbatan ayblovlar ilgari surgan bir guruh reklama kompaniyalariga javob berdi. Bu haqda TJournal xabar bermoqda.\n\nBir muddat ilgari ular yangi Safari 11 tizimi butun raqamli reklama sanoatiga tahdid solishini aytib o‘tgan edi. Shunga qaramay, kompaniya foydalanuvchilarni reklama maqsadlarida kuzatishni cheklash qaroridan voz kechmasligini ma’lum qildi.\n“Apple odamlar shaxsiy hayot huquqiga egaligiga ishonadi. Reklama kuzatuv texnologiyalari shunchalik tarqalganki, kompaniyalar har qanday odam brauzerining tarixini undan so‘ramay tiklashi mumkin”, — deyiladi kompaniya bayonotida.\n14-sentabr kuni AQShning olti eng yirik reklama tarmog‘i Apple’ga ochiq xat bilan murojaat qilib, korporatsiyani Safari brauzeriga yangiliklar kiritish yo‘li bilan internet iqtisodiy modelini sabotaj qilishda aybladi.\nGap shundaki, Safari brauzerining Intelligent Tracking Prevention nomli 2017-yil iyunida taqdim etilgan yangi imkoniyati yordamida reklama tarmoqlarining foydalanuvchilarni kuzatish harakatlarini cheklash mumkin. Masalan, u cookies fayllarining retargeting uchun amal qilish muddatini 24 soatga cheklaydi va shundan so‘ng 30 kun kirilmagan saytlarning cookie fayllarini o‘chiradi.\nKompaniya vakillari Safari chet cookies fayllarini bloklovchi birinchi brauzer bo‘lganini, kuzatishni cheklashning aqlli metodi esa (ITP) foydalanuvchilarning shaxsiy ma’lumotlarini himoya qilishini ta’kidlab o‘tdi. ITP cookie-fayllar va boshqa shaxsiy ma’lumotlarni o‘chirib, foydalanuvchilar internet-syorfing bilan bemalol shug‘ullanishiga imkon yaratadi.\nBundan tashqari, Apple yangi algoritm reklamaning o‘zini bloklamasligini hamda saytlardagi qonuniy kuzatishga to‘sqinlik qilmasligiga urg‘u berdi.", "category": "Texnologiyalar", "title": "Apple “internet iqtisodiyotini sabotaj qilish” ayblovlariga javob qaytardi", "date": "09/17/2017", "url": "https://daryo.uz/2017/09/17/apple-internet-iqtisodiyotini-sabotaj-qilish-ayblovlariga-javob-qaytardi/"}
{"content": "Dunyoning yetakchi futbolchilaridan olingan doping-testlar tahlili 68 nafar o‘yinchi taqiqlangan anabolik steroidlardan foydalanganini ko‘rsatdi. Bu haqda The Sunday Times ma’lumotlariga asoslanib, “TASS” xabar bermoqda.\n\nOlimlar Yevropa futbol assotsiatsiyalari uyushmasi (UEFA) iltimosiga ko‘ra, Angliya, Ispaniya, Italiya va Germaniyadagi yetakchi klublarda to‘p surayotgan, Chempionlar Ligasi hamda Yevropa Ligasi, shuningdek, 2008—2013-yillarda o‘tkazilgan Yevropa chempionatlarida qatnashgan professional futbolchilardan olingan 4 mingdan ortiq peshob tahlilini o‘rganib chiqqan. Ularning natijasiga ko‘ra, 879 nafar futbolchidan 68 nafari doping-testda “yiqilgan”.\n“Natijalar aniq bo‘lsa, Yevropadagi muhim musobaqalar ishtirokchilari orasida taqiqlangan dori-darmonlar iste’mol qilinishi oshkor etilganini anglatadi. Bu esa futbolda jiddiy muammolar mavjudligidan dalolatdir”, — deya ta’kidlagan G‘arbiy Shotlandiya universiteti professori Julyen Beyker.\nTekshiruvlar anonim tarzda o‘tkazilgani uchun mazkur futbolchilarga nisbatan surishtiruv boshlanmaydi.", "category": "Sport", "title": "OAV: Dunyoning yetakchi futbolchilari taqiqlangan anabolik steroidlardan foydalangan", "date": "09/21/2015", "url": "https://daryo.uz/2015/09/21/oav-dunyoning-yetakchi-futbolchilari-taqiqlangan-anabolik-steroidlardan-foydalangan/"}
{"content": "O‘zbekiston IIV Tergov departamenti Toshkent savdo markazi hududida yuz bergan holat yuzasidan rasmiy bayonot berdi.\n\nIjtimoiy tarmoqlarda 28-oktabr, dushanba kuni “Toshkent savdo markazi bozori hududida pichoqlashuv yuz berdi. Do‘kon ishchisi o‘ldi, aravakashlar hibsga olindi” sarlavhasi ostida xabarlar tarqaldi.\nAniqlanishicha, 25-oktabr kuni taxminan soat 11:30 da Toshkent viloyati Zangiota tumani hududida joylashgan Toshkent savdo majmuasiga kirish qismidagi birinchi qator boshidagi do‘kon yonida mazkur majmuada arava haydovchi fuqarolar G‘.N., M.N., A.Q, S.M va I.N. o‘rtasida janjal kelib chiqadi. Janjal oqibatida G‘.N. I.N.ni savdo rastasida bo‘lgan temirdan yasalgan poltayoq bilan bir necha marta urib, tan jarohati yetkazgan.\nI.N. olgan tan jarohatlari oqibatida ko‘rsatilgan tibbiy yordamga qaramay respublika shoshilinch tez tibbiy yordam markazining jonlantirish bo‘limida vafot etdi.\nHolat yuzasidan jinoyat ishi qo‘zg‘atilgan, tergov harakatlari olib borilmoqda.\n", "category": "Mahalliy", "title": "Sobiq “Abu Saxiy” bozorida aravakashlar o‘rtasida yuz bergan janjal oqibatida 1 kishi halok bo‘ldi", "date": "10/31/2019", "url": "https://daryo.uz/2019/10/31/sobiq-abu-saxiy-bozorida-aravakashlar-ortasida-yuz-bergan-janjal-oqibatida-1-kishi-halok-boldi/"}
{"content": "Toshkent shahrida Shanxay hamkorlik tashkilotiga a’zo davlatlar rahbarlari kengashi majlisi o‘tkazilishi munosabati bilan 2016-yilning 23–24-iyun kunlari chet el fuqarolarining kirish vizalarida qayd etilgan O‘zbekiston hududida bo‘lish muddatlari ularga bog‘liq bo‘lmagan holda tugaganda ularga nisbatan O‘zbekistonning tegishli organlari tomonidan jarima yoki boshqa choralar qo‘llanilmaydi, deb xabar bermoqda Tashqi ishlar vazirligi matbuot xizmati.\n\nO‘zbekiston aeroportlaridan xalqaro aviareyslarning kelish va ketish vaqtlaridagi ehtimoliy o‘zgarishlar hamda qo‘shni davlatlar bilan chegaralardagi ayrim o‘tish joylarida vaqtinchalik cheklovlar o‘rnatilishi munosabati bilan shunday qarorga kelindi.", "category": "Mahalliy", "title": "O‘zbekistondagi chet elliklarning viza muddati 23–24-iyun kunlari o‘tib ketsa, ular jarimaga tortilmaydi", "date": "06/20/2016", "url": "https://daryo.uz/2016/06/20/ozbekistondagi-chet-elliklarning-viza-muddati-23-24-iyun-kunlari-otib-ketsa-ular-jarimaga-tortilmaydi/"}
{"content": "Toshkent viloyatining O‘rtachirchiq tumani “Paxtaobod” QFYdagi “Kuchlik” stansiyasi hududida 2018-yilda (sobiq paxta tozalash zavodi o‘rnida) xitoylik investorlar tomonidan Surxondaryo viloyati va Qoraqalpog‘istondan keltiriluvchi qizilmiya ildizlarini qayta ishlash bo‘yicha “Agro Pekin” qo‘shma korxonasi tashkil etilgan.\n\n“Daryo”ning Sog‘liqni saqlash vazirligidagi manbasining xabar berishicha, ushbu qo‘shma korxona ish boshlaganidan so‘ng joriy yilning mart oyidan boshlab yuqoridagi aholi punktida hududga xos bo‘lmagan ilonlar, chivinlar va boshqa hasharotlarning paydo bo‘lgani aniqlangan.\n\nShu bilan birga, aholi orasida chivin chaqishi bilan bog‘liq uzoq davom etuvchi yarali va yiringli teri kasalliklari tarqalgani, uning o‘rnida chuqur chandiqlar qolishi holatlari qayd etilmoqda. Korxona bolalar bog‘chasi yaqinida joylashganini e’tiborga olgan holda, ushbu kasallik aksariyat hollarda bolalarda kuzatilmoqda.\n\nMahalliy aholining so‘zlariga ko‘ra, qizilmiya ildizini qayta ishlash natijasida hosil bo‘lgan kimyoiy moddalar belgilangan sanitariya talablarini buzgan holda yerga to‘kilmoqda. Oqibatda bu aholi iste’moli uchun tortib olinadigan ichimlik suvi tarkibiga salbiy ta’sir qilmoqda.\n\nMahalla vakillari bu masala yuzasidan bir necha marta korxona mutasaddilariga murojaat qilgan, ammo ular chora ko‘rmagan. Mahalliy hokimiyat esa shikoyatlarga e’tibor qaratmagan.\n\nYuzaga kelgan vaziyatni o‘rganish maqsadida Sog‘liqni saqlash vazirligi tomonidan tibbiy mutaxassislar va Respublika davlat sanitariya-epidemiologiya nazorati markazi xodimlaridan iborat ishchi guruh tuzilgan.\n\n\n\n\n", "category": "Mahalliy", "title": "O‘rtachirchiq tumanida qurilgan korxona sababli bolalarda teri kasalliklari tarqalmoqda (foto)", "date": "08/01/2019", "url": "https://daryo.uz/2019/08/01/ortachirchiq-tumanida-qurilgan-korxona-sababli-bolalarda-teri-kasalliklari-tarqalmoqda-foto/"}
{"content": "Samsung kompaniyasi AQShda yangi Galaxy View plansheti rasman sotila boshlaganidan uch hafta o‘tib, uning narxini pasaytirdi, deya xabar bermoqda “Hi-tech.mail.ru”.\n\nBu Samsung uchun noodatiy qadam bo‘ldi, odatda kompaniya mahsulotlari bir necha oylar davomida boshlang‘ich narxini saqlab turardi, deb yozadi nashr.\nUlkan Galaxy View plansheti AQShda 100 dollarga yoki 17 foizga arzonlashdi, endi uni 499,99 dollarga sotib olish mumkin.\nGalaxy View’ning texnik xususiyatlari quyidagilardan iborat: 18,4 dyuymli, 1920×1080 pikselli TFT displey, chastotasi 1,6 GGs bo‘lgan sakkiz yadroli Exynos 7580 protsessori, 2 Gb tezkor va 32 Gb doimiy xotira, 2,1 megapikselli old kamera, 802.11ac’gacha bo‘lgan Wi-Fi. Akkumulyator sig‘imi 5700 mA/s, bu 8,5 soat davomida video ko‘rishga yetadi. Planshetning LTE modulli ko‘rinishi ham bor.", "category": "Texnologiyalar", "title": "Yangi Samsung plansheti sotuvga chiqqanidan 3 hafta o‘tib, keskin arzonlashib ketdi", "date": "11/23/2015", "url": "https://daryo.uz/2015/11/23/yangi-samsung-plansheti-sotuvga-chiqqanidan-3-hafta-otib-keskin-arzonlashib-ketdi/"}
{"content": "Dunyoga mashhur qo‘shiqchilar Madonna va Jorj Maykl qo‘shiqlar muallifi uchun beriladigan Songwriters Hall sovrini uchun raqobatda bo‘ladi. Bu haqda musiqachi Jonni Merser tomonidan 1969-yilda asos solingan tashkilot sayti xabar berdi.\n\nMazkur tashkilot muxlislar qalbidan joy olgan mashhur qo‘shiqchilarning asarlarini saqlash va yosh ijodkorlarni qo‘llab-quvvatlash uchun tuzilgan.\nNominatsiya da’vogarlari orasida kanadalik mashhur rok-musiqachi Brayan Adams, amerikalik Vins Gill, britaniyalik Ket Stivens, “Gremmi” sovrinini besh bor qo‘lga kiritgan Glori Estefan, britaniyalik yana bir qo‘shiqchi-bastakor Jeff Linn, amerikalik kompozitor Devid Geyts kabilarning nomi ham bor.\nShuningdek, Kool & the Gang va Chicago kabi guruhlar nominantlar qatoridan joy olgan. Birinchi bor ro‘yxatda rep ijrochi paydo bo‘ldi — Jay Z (Shon Kori Karter).\nShu yilning 16-dekabriga qadar musiqa shinavandalari internet orqali kamida ikkita qo‘shiqqa ovoz berishi mumkin. Har yili bo‘lib o‘tadigan taqdirlash marosimi esa 2017-yilning 15-iyun kuni Nyu-York shahriga tayin qilingan.\nAyni vaqtda shuhrat peshtaxtasida 400 ga yaqin qo‘shiqlar muallifining nomini uchratish mumkin.", "category": "Madaniyat", "title": "Madonna, Jorj Maykl, Jay Z kabi qo‘shiqchilar Songwriters Hall sovrini uchun kurash olib boradi", "date": "10/20/2016", "url": "https://daryo.uz/2016/10/20/madonna-jorj-maykl-jay-z-kabi-qoshiqchilar-songwriters-hall-sovrini-uchun-kurash-olib-boradi/"}
{"content": "“Benom” guruhi xonandalari Sarvar va Komil o‘zining yangi — “Notanish qiz” nomli qo‘shig‘iga klip suratga oldi, deya xabar bermoqda “Darakchi” gazetasi.\n\nQo‘shiq so‘zi guruh xonandalaridan biri Komil Fozilov tomonidan, musiqasi esa guruhning yana bir xonandasi Sarvar Azimov tomonidan tayyorlangan.\nXabar berishlaricha, har ikkala xonanda “Yurak yig‘lar-2” nomi bilan suratga olinayotgan filmda bosh rollarni ijro etishga kirishgan.", "category": "Madaniyat", "title": "“Benom” guruhi xonandalari “Yurak yig‘lar-2” filmida bosh rollarni ijro etadi", "date": "11/14/2015", "url": "https://daryo.uz/2015/11/14/benom-guruhi-xonandalari-yurak-yiglar-2-filmida-bosh-rollarni-ijro-etadi/"}
{"content": "O‘tgan 23 yil davomida onalar va go‘daklar o‘limi uch barobardan ko‘proq kamaydi, deb yozadi O‘zbekiston Respublikasi Sog‘liqni saqlash vazirligi matbuot xizmati.\n\nMa’lum bo‘lishicha, “Ona va bola skriningi” dasturi amalga oshirilishi natijasida tug‘ma nuqsonli bolalar tug‘ilishi 2000-yildan buyon 1,8 marta kamaygan. Bugungi kunda mamlakatimiz bolalarining 92 foizi rivojlanish ko‘rsatkichlari bo‘yicha Jahon sog‘liqni saqlash tashkiloti standartlariga to‘la mos keladi.\nBundan tashqari, so‘nggi 5 yil mobaynida nonormal rivojlangan bolalar tug‘ilishi 1,3 barobarga kamaydi. 6—15 yoshgacha bo‘lgan bolalar o‘rtasida o‘tkir respirator virus infeksiyalari bilan kasallanish – 9,7 foizga, pnevmoniya bilan – 49,1%, bronxit bilan – 32,8%, skolioz bilan kasallanish – 32,7 foizga pasaygan.\n“Shuni ham aytish kerakki, soha rivoji uchun davlat byudjetidan ajratilayotgan mablag‘lar yildan-yilga ko‘payib bormoqda, — deyiladi vazirlik xabarida. — Agar 2012-yilda soha rivoji uchun davlat byudjetidan 2,8 trillion so‘m mablag‘ ajratilgan bo‘lsa, 2013-yilda ushbu ko‘rsatkich 3,4 trillion so‘mga yetdi. Joriy 2014-yilda esa sog‘liqni saqlash tizimini yanada yaxshilash maqsadida davlat byudjetidan 4,3 trillion so‘m ajratilishi rejalashtirilgan”.\n2013-yilning o‘zida sog‘liqni saqlash sohasiga yo‘naltirilgan investitsiyalar hajmi 2010-yilga nisbatan 3,8 barobar oshdi. Buning natijasida 295 ta tibbiyot obyekti rekonstruksiya qilinib, foydalanishga topshirildi.", "category": "Mahalliy", "title": "O‘zbekistonda tug‘ma nuqsonli bolalar tug‘ilishi 2 barobar kamaydi", "date": "08/20/2014", "url": "https://daryo.uz/2014/08/20/ozbekistonda-tugma-nuqsonli-bolalar-tugilishi-2-barobar-kamaydi/"}
{"content": "2014-yil 2-iyun kuni Alisher Navoiy nomidagi kino saroyida “Sog‘lom bola yili” Davlat dasturida belgilangan vazifalar ijrosini ta’minlash yuzasidan 1-iyun – Xalqaro bolalarni himoya qilish kuniga bag‘ishlab, “Har bir bolaga mehr, e’tibor!” shiori ostida tadbir tashkil etildi. Bu haqda Alisher Navoiy nomidagi kino saroyi sayti xabar berdi.\n\n“O‘zbekkino” milliy agentligi bosh direktori Jahongir Qosimov bolajonlarni bayram bilan qutladi va Toshkent shahridagi mehribonlik uylariga agentlik buyurtmasiga ko‘ra tayyorlangan multfilmlar va ertaklar audio to‘plami hamda “Zumrasha” hajviy kinojurnali to‘plamini taqdim qildi. “Kamolot” Yoshlar ijtimoiy harakati ham mehribonlik uylari tarbiyalanuvchilariga sovg‘alar ulashdi.\n\n\nKino saroyining bayramona bezatilgan foyesida bolajonlarni o‘zbek xalq ertaklari va multfilmlari qahramonlari libosidagi aktyorlar kutib oldi. Ular bolalar bilan raqs va suratga tushdi, turli xil o‘yin va viktorinalar tashkil etib, musobaqa g‘oliblariga taniqli teatr va kino aktyorlari sovg‘alar ulashdi.\n\nShuningdek, bolalarga mo‘ljallangan kitoblar va yosh rassomlar ko‘rgazmasi tashkil etildi. Respublika qo‘g‘irchoq teatri aktyorlari spektakllardan parchalar namoyish etdi.\n\n\n\nKino saroyining katta zalida taniqli estrada xonandalari Shahzoda, Ziyoda, Alisher Fayz va Jahongir Foziljonov hamda so‘z ustasi Valijon Shamshiyev bolajonlarni jozibador qo‘shiqlari va qiziqarli hangomalari bilan tabrikladi. Turli bolalar ansambllari o‘z chiqishlari bilan ishtirok etdi.", "category": "Madaniyat", "title": "Alisher Navoiy kino saroyida bolalar uchun bayram tashkil etildi (foto)", "date": "06/04/2014", "url": "https://daryo.uz/2014/06/04/alisher-navoiy-kino-saroyida-bolalar-uchun-bayram-tashkil-etildi-foto/"}
{"content": "LG Super UHD 4K televizorlari – bu yuqori kenglikdagi ajoyib tasvirni ta’minlovchi televizorlar. Yorqin va tiniq, tabiiy rang turlari endi LG’ning Super UHD televizorlari displeyi kengaytirilgan rang spektri tufayli ko‘rsatilishi mumkin. Chuqur va to‘yingan ranglar, tasvir aniqligi hamda yuqori farq — Sizga tomosha qilishda ajoyib taassurotlarni taqdim etadi.\n\nLG Super UHD televizorlari milliarddan ortiq rang turlarini ko‘rsatishi mumkin, bu oddiy LED televizor imkoniyatidan o‘rtacha 64 barobarga ko‘proq. LG Super UHD’ning asosiy o‘ziga xos jihati – bu tasvir sifati va tabiiy ranglar hamda ularning turlarining aniqligi. Har soniya qismida maxsus algoritm tasvirni qayta ishlab, har bir rangni kichik turlarga bo‘ladi, hamda uni yanada aniq va to‘yinganroq qiladi. O‘ta yuqori aniqlikka ega kontent tasviri sirlaridan biri IPS 4K Quantum Display maxsus ishlab chiqilgan matritsasi sanaladi. U haqiqiy ranglarni ko‘rish imkoniyatini deyarli istalgan burchakdan taqdim etadi. Ultra Luminance texnologiyasi yoritish tizimini o‘zgartirdi, endi Sizning videongiz yanada yorqinroq bo‘ladi!\n\nLG Super UHD televizorlari tomonidan qo‘llab-quvvatlanuvchi Dolby Vision hamda HDR10 texnologiyalari tasvirni yanada yorqinroq va aniqroq qiladi, ularga chuqur farqni va ajoyib rang uzatishni beradi. Dolby Vision shaklidagi ko‘plab yangi filmlar hamda teledasturlar Sizga videodan sifatni umuman yo‘qotmay bahra olish imkonini taqdim etadi.\n\nDolby Vision – bu kengaytirilgan dinamik diapazon (HDR) va kengaygan rang bo‘shlig‘ini o‘zida birlashgan video shakli bo‘lib, u ayni damda premial video-kontent yetkazib beruvchilari tomonidan ishlatiladi. Bozordagi aksariyat monitor va televizorlar hozircha unga texnik jihatdan mos emas, aynan shuning uchun LG Super UHD televizorlari televideniye dunyosi innovatsiyalarida umuman yangi tur sanaladi.\n\nTomosha qilish orqali eng real taassurotlarni olish uchun LG muhandislari televizorlarga birinchi darajadagi ajoyib tovushga ega tizimni o‘rnatishdi. U audiotizimlar bo‘yicha jahondagi yetakchi ishlab chiqaruvchi Harman/Kardon bilan hamkorlikda yaratilgan. LG ultra-ingichka Cinema Screen dizaynini minimal ramka hajmi bilan yaratishdi, u tasvirning ekrandan chiqib kelishi haqida tasavvur uyg‘otadi.\n\nLG Super UHD (Model: LG 65UH950) televizorini Siz “Malika” yoki “Abu Sahiy” savdo qatorlarida joylashgan do‘konlarda, shuningdek, LG’ning Next savdo markazidagi maxsus do‘konidan sotib olishingiz mumkin.\nNarxlar bilan quyidagi telefon raqami orqali tanishish mumkin: 143-00-03.\nReklama huquqi asosida!", "category": "Texnologiyalar", "title": "LG Super UHD televizorlari – milliard rang turidan ajoyib tasvir va yuqori farq", "date": "11/30/2017", "url": "https://daryo.uz/2017/11/30/lg-super-uhd-televizorlari-milliard-rang-turidan-ajoyib-tasvir-va-yuqori-farq/"}
{"content": "Namangan viloyatining Yangiqo‘g‘on tumanida yangilangan namunaviy loyihalar asosida bunyod etilgan uy foydalanishga topshirildi. Bu haqda “Daryo”ga tuman hokimligi axborot xizmati xabar berdi.\n\nTuman markazidagi Beshbuloq dahasida qad rostlagan 3-qavatli, 18 xonadonga mo‘ljallangan uy “Yangiqo‘rg‘on kapital qurilish” MChJ tomonidan 6 oyda qurib bitkazildi. Buning uchun 1,1 milliard so‘m sarflandi. Undagi ikki xonadon nogironligi bo‘lgan shaxslar uchun ajratildi.\n“Bolaligimdan 1-guruh nogironiman. Ota-onam o‘tganidan so‘ng akamning qaramog‘ida yashab qelayotgandim. Yangi uydan ikki xonali xonadon berildi. Ichida hamma narsa — yumshoq va qattiq mebel, televizor, gaz plita, kir yuvish mashinasigacha bor. Oldinroq tikuv mashinasi hadya qilishgandi. Dastlabki badal davlat tomonidan to‘lab berildi, qolganini o‘zim mehnat qilib uzaman”, — deydi yangi xonadon sohibalaridan biri Mohira Imomboyeva.\nTumanning Iskovot qishlog‘ida Zarbdor madaniyat va aholi dam olish markazi ham foydalanishga topshirildi. “Yangiqo‘rg‘on qurilish-montaj” MChJ tomonidan kapital ta’mirdan chiqarilgan binoga davlat budjetidan 606 million co‘m xarajat qilindi, moddiy-texnik jihozlar xarid qilish uchun 58 million so‘m ajratildi. \n\nQishloqdagi 20 ming aholiga madaniy xizmat ko‘rsatadigan markazda 500 o‘rinli konsert zali, 5 ta to‘garak xonasi mavjud. Ularda folklor, raqs, rubob va doiradan saboq olish mumkin, qizlar uchun esa “Mohir qo‘llar”ga aylanish imkoniyati yaratilgan. \nOchilish marosimlarida viloyat hokimi Xayrullo Bozorov ishtirok etdi va so‘zga chiqdi. ", "category": "Mahalliy", "title": "Yangiqo‘rg‘onda ehtiyojmand oilalar uchun uy va madaniyat markazi foydalanishga topshirildi", "date": "12/27/2017", "url": "https://daryo.uz/2017/12/27/yangiqorgonda-ehtiyojmand-oilalar-uchun-uy-va-madaniyat-markazi-foydalanishga-topshirildi/"}
{"content": "O‘zbekiston Milliy Olimpiya qo‘mitasi 1992-yil 21-yanvar kuni tashkil topgan va o‘tgan davr mobaynida mamlakatimizda sport va Olimpiya xarakatini rivojlantirish ishida faol bo‘lib kelmoqda. Bu haqda O‘zbekison MOQ rasmiy sayti xabar berdi.\n\nO‘zbekiston Milliy Olimpiya qo‘mitasi 1993-yil sentabr oyida Xalqaro Olimpiya qo‘mitasi tomonidan rasman tan olingan.\nMana 22 yildirki, O‘zbekiston Milliy Olimpiya qo’mitasi jamiyatda sog‘lom turmush tarzini qaror toptirishda faol ish olib bormoqda. Har yili Milliy Olimpiya Qo‘mitasi tashabbusi bilan xalqaro seminarlar, ilmiy-amaliy konferentsiyalar, mintaqaviy forumlar tashkil etilmoqda.\nFursatdan foydalanib, mamlakatimizning barcha sport jamoatchiligini, sportchi va murabbiylarini, shuningdek, yurtimizda Olimpiya xarakatini rivojlantirish borasida yaqindan ko‘mak berayotgan hamkorlar va homiy tashkilotlarni O‘zbekiston Milliy Olimpiya qo‘mitasi tashkil topgan kun bilan samimiy muborakbod etamiz.", "category": "Sport", "title": "O‘zbekiston Milliy Olimpiya qo‘mitasi tashkil topganiga 20 yil bo‘ldi", "date": "01/21/2014", "url": "https://daryo.uz/2014/01/21/ozbekiston-milliy-olimpiya-qomitasi-tashkil-topganiga-20-yil-boldi/"}
{"content": "Nilufar Usmonovaning “Kuyla” deb nomlangan yangi taronasiga videoklip suratga olindi. Klip rejissori Yodgor Nosirovdir.\n\n\n\nVideoklipda xonanda turli xil qiyofada namoyon bo‘lgan. Nilufarning soch turmagi hamda pardozini imijmeyker Artyom Drobishev yaratgan. Raqslar xoreograf Natalya Kruglova tomonidan amalga oshirilgan.\n\n\n\n\nEslatib o‘tamiz, “Kuyla” taronasi matni Shuhrat Nuraliyev tomonidan yozilgan, musiqasini esa Jasur Abdurahmonov bastalagan.", "category": "Madaniyat", "title": "Nilufar Usmonovaning “Kuyla” qo‘shig‘iga klip suratga olindi (foto)", "date": "05/31/2014", "url": "https://daryo.uz/2014/05/31/nilufar-usmonovaning-kuyla-qoshigiga-klip-suratga-olindi-foto/"}
{"content": "Vanity Fair jurnali yuksak did bilan kiyinuvchi mashhurlarning 2015-yilgi reytingini e’lon qildi. “Korrespondent.net”ning qayd etishicha, ayollar reytingida ham, erkaklar ro‘yxatida Buyuk Britaniya vakillari yetakchilik qilmoqda.\n\nNashr Buyuk Britaniya bosh vaziri Devid Kemeronning turmush o‘rtog‘i Samanta Kemeronni 2015-yilning eng yuksak did bilan kiyinuvchi ayoli sifatida qayd etdi. Undan keyingi o‘rinlarni xonanda Teylor Svift va balerina Misti Koplend egallagan.\nSayyoraning eng yuksak did bilan kiyinuvchi ayollari o‘nligi\nErkaklar ro‘yxatida aktyor Bill Nayi birinchi bo‘ldi. Ikkinchi o‘rinni moliya arbobi Stavros Niarxos, uchinchi o‘rinni esa rassom Ik Uda egalladi.\n\nSayyoraning eng yuksak did bilan kiyinuvchi erkaklari o‘nligi\nGollivudning eng yuksak did bilan kiyinuvchi vakillari sifatida nashr shvetsiyalik aktrisa Alisiya Vikanderni tanlagan. Ikkinchi o‘rinni aktyor Eddi Redmeyn, uchinchi o‘rinni esa Emma Stoun egallagan. Yuksak did bilan kiyinuvchi juftlik maqomi esa Benedikt Kamberbetch va uning xotini Sofi Xanterga nasib etdi.\nVanity Fair’ning o‘tgan yilgi reytingida Keyt Blanshett va Benedikt Kamberbetch birinchi bo‘lgandi.", "category": "Madaniyat", "title": "Vanity Fair yuksak did bilan kiyinuvchi mashhurlarning 2015-yilgi reytingini e’lon qildi", "date": "08/06/2015", "url": "https://daryo.uz/2015/08/06/vanity-fair-yuksak-did-bilan-kiyinuvchi-mashhurlarning-2015-yilgi-reytingini-elon-qildi/"}
{"content": "Indoneziya mamlakatga yetib kelgan Rossiya Favqulodda vaziyatlar vazirligining otryadi halokatga uchragan Airbus samolyotining “qora qutilari”ni topishiga umid bildirmoqda. Bu haqda Indoneziya Transport xavfsizligi milliy qo‘mitasining rahbari Tatang Kurniadiga asoslangan “RIA Novosti”ga tayanib, “Kun.uz” xabar berdi.\n\n“Biz Rossiyadan yordam oldik va bu yordam tufayli ‘qora qutilar’ni ularning batareyalari ishlab turguniga qadar topa olishga umid qilamiz”, — deb Kurniadining so‘zlariga iqtibos keltirib o‘tdi “Detik.com” sayti.\nKurniadining fikricha, samolyotning “o‘ziyozgichlari”ni topishda Rossiya FVVga qarashli Be-200 samolyot-amfibiyasidan foydalaniladi. “Qutqarish operatsiyaning bu qismi rossiyalik guruhga topshirildi. Bu guruh o‘z xatti-harakatlarini Indoneziyaning qidiruv-qutqaruv milliy boshqarmasi Basarnas` nazorati ostida amalga oshiradi”, — dedi Kurniadi.\nQayd etilishicha, Be-200 samolyoti shanba kuni rossiyalik qutqaruvchilar guruhini Pankalanbuundagi qutqaruv operatsiyasining bosh bazasiga yetkazganidan so‘ng, Indoneziya poytaxti Jakarta shahriga qaytib kelgan.\nIndoneziyaga yuborilgan tezkor guruh rahbari, FVVning bosh harbiy mutaxassisi Eduard Chijikov avvalroq ta’kidlaganidek, “guruhning asosiy vazifasi ‘qora qutilar’ning joylashgan o‘rnini aniqlab, ularni dengiz tubidan chiqarib olish hisoblanadi”.\nRossiya FVV vazir o‘rinbosari Vladimir Stepanov shanba kuni jurnalistlarga zarurat tug‘ilsa, vazirlik qutqaruvchilar sonini 160 tagacha ko‘paytirishini ma’lum qildi.", "category": "Dunyo", "title": "Rossiyalik qutqaruvchilar Indoneziyaga Airbus samolyotining “qora qutilari”ni topishda yordam beradi", "date": "01/04/2015", "url": "https://daryo.uz/2015/01/04/rossiyalik-qutqaruvchilar-indoneziyaga-airbus-samolyotining-qora-qutilarini-topishda-yordam-beradi/"}
{"content": "AQSh prezidenti Donald Tramp, u muzokaralarga kirishishi bilan, Meksika bilan chegarada quriladigan devor qiymati “pastga tushishi”ni ma’lum qildi.\nAQSh davlat rahbari bu haqda Twitter’dagi sahifasida yozib qoldirgan, deya xabar bermoqda “Gazeta.ru”.\nBuyuk chegara devori davlat o‘ylaganidan-da arzonroqqa tushadi, deb hisoblayman, lekin men hali muzokaralarda qatnashganimcha yo‘q. Muzokaralarga kirishishim bilan, xuddi F-35 qiruvchi samolyotlari bilan bo‘lgani singari, narx keskin tushadi.\nDonald Tramp, AQSh prezidenti\nAvvalroq AQSh ma’muriyati F-35 qiruvchi samolyotlaridan 55 tasini 7,5 foizlik chegirma bilan sotib olishga muvaffaq bo‘lgani ma’lum qilingan edi.\nDastlabki hisob-kitoblarga ko‘ra, AQSh tomonidan Meksika bilan chegarada qurilishi rejalashtirilayotgan devor davlat byudjetiga 21,6 milliard dollarga tushadi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Tramp Meksika bilan chegarada quriladigan devor qiymatini pasaytirishga va’da berdi", "date": "02/11/2017", "url": "https://daryo.uz/2017/02/11/tramp-meksika-bilan-chegarada-quriladigan-devor-qiymatini-pasaytirishga-vada-berdi/"}
{"content": "Birlashgan Arab Amirliklarining Dubay shahrida pauerlifting (Paralimpiya og‘ir atletikasi) bo‘yicha yoshlar va kattalar o‘rtasida o‘tkazilayotgan jahon chempionatida yana bir o‘zbekistonlik Farhod Umirzoqov (-72 kg) uch urinish yakunlariga ko‘ra 110 kilogramm toshni o‘ziga bo‘ysundirib, jahon chempionatining kumush medal va joriy yil Incheon shahrida (Janubiy Koreya) o‘tkaziladigan ParaOsiyo o‘yinlari yo‘llanmasini qo‘lga kiritdi. Bu haqda O‘zbekiston Milliy Olimpiya qo‘mitasi matbuot xizmati xabar berdi.\n\nPauerlifting sport turining qoidalari bo‘yicha sportchi uch urinishdan so‘ng to‘rtinchi urinishni ham amalga oshirishi mumkin. Faqat to‘rtinchi urinishda jahon rekordini yangilash talab etiladi. E’tiborlisi, Farhod Umirzoqov ushbu imkoniyatdan foydalanishga ahd qildi va to‘rtinchi urinishda 116 kilogramm toshni o‘ziga bo‘ysundirib, jahon rekordini yangilashga muvaffaq bo‘ldi.\nEslatib o‘tamiz, dunyoning 60 dan ziyod davlati vakillari ishtirokida o‘tayotgan jahon chempionatida O‘zbekiston terma jamoasi a’zosi Iskandar Tursunboyev dastlabki kun bo‘lib o‘tgan musobaqalarda kumush medal hamda ParaOsiyo o‘yinlarining yo‘llanmasiga sazovor bo‘lgan edi.\nShunday qilib, joriy yilning 18—24-oktabr kunlari Incheon shahrida o‘tkaziladigan ParaOsiyo o‘yinlariga yo‘llanma olgan sportchilarimiz soni 9 nafarga yetdi.", "category": "Sport", "title": "Pauerlifting bo‘yicha jahon chempionatida o‘zbekistonlik sportchi rekord o‘rnatdi", "date": "04/08/2014", "url": "https://daryo.uz/2014/04/08/pauerlifting-boyicha-jahon-chempionatida-ozbekistonlik-sportchi-rekord-ornatdi/"}
{"content": "20-may kuni Samarqand davlat universiteti qoshidagi tayyorlov markazida abituriyentlar uchun barcha yo‘nalishlar bo‘yicha aprobatsiya-repititsion (DTM namunasida) test o‘tkazilgan edi. Mazkur test natijalari ma’lum bo‘ldi, deb yozadi “Zarnews.uz”.\n\nSamarqand davlat universiteti qoshidagi tayyorlov markazidan ma’lum qilishlaricha, aprobatsiya testida jami 305 kishi qatnashgan.\nImtihon rus va o‘zbek tillarida turli yo‘nalishlar bo‘yicha olindi. Abituriyentlar o‘z bilimlarini sinash imkoniga ega bo‘ldi.\nTa’kidlanishicha, bu yilgi testlarda avvalgidek 36 tadan emas, balki 30 tadan savol 3 blokda berildi.\nMutaxassislarning ta’kidlashicha, test savollari ilgarisidan soddaroq bo‘lgan.\nO‘zbek guruhlari orasida yo‘nalishlar bo‘yicha qo‘lga kiritilgan eng yuqori ballar quyidagicha bo‘ldi:\nTexnika yo‘nalishi – 156,6 ball\nIjtimoiy-gumanitar yo‘nalish – 149,5 ball\nTibbiyot yo‘nalishi – 140,4 ball\nIqtisodiyot yo‘nalishi – 139,5 ball\nIngliz filologiyasi yo‘nalishi – 134,9 ball\nTATU yo‘nalishi – 123,4 ball\nPedagogika va psixologiya yo‘nalishi – 117 ball\nO‘zbek filologiyasi yo‘nalishi –  112 ball\nKimyo texnologiyasi yo‘nalishi –  111 ball\nGeografiya yo‘nalishi – 90 ball\nEslatib o‘tamiz, joriy yilgi testlarda abituriyentlar uchala blokda maksimal 189 ball to‘plashi mumkin.", "category": "Mahalliy", "title": "SamDUda o‘tkazilgan aprobatsiya testlari natijalari ma’lum bo‘ldi", "date": "06/01/2018", "url": "https://daryo.uz/2018/06/01/samduda-otkazilgan-aprobatsiya-testlari-natijalari-malum-boldi/"}
{"content": "Davlat aloqa inspeksiyasida 18-mart mobil aloqa operator va kontent-provayderlar vakillari ishtirokida yig‘ilish o‘tkazildi. Bu haqda inspeksiya matbuot xizmati xabar bermoqda.\n\nXabar berishlaricha, yig‘ilish taqdim etilayotgan kontent xizmatlar sifati bo‘yicha abonentlar tomonidan murojaatlar soni, ya’ni, kontent-proyvaderlar tomonidan yuboriladigan SMS-xabarlarda ko‘ngilochar xizmatlarni ishga tushirish/o‘chirish va mazkur xabar jo‘natuvchisi to‘g‘risidagi ma’lumotlarni mavjud emasligi haqidagi mavhum SMS-jo‘natmalar to‘g‘risidagi shikoyatlar ko‘payib borayotganligi yuzasidan o‘tkazilgan. \nYig‘ilishda mobil aloqa operatorlar va kontent-provayderlarning ish faoliyatidagi ayrim muammo va kamchiliklar, xususan, abonentlarga mazkur yo‘nalishda sifatsiz xizmatlar ko‘rsatilishi hamda ushbu xizmatlarni ishga tushirish/o‘chirish to‘g‘risidagi ma’lumotlar berilmasligi, shuningdek, mijozlarga xizmat ko‘rsatish bo‘yicha ishlarga yetarli darajada e’tibor qaratilmasligi kabi masalalar muhokama qilindi. \nYig‘ilishda aytib o‘tilgan barcha kamchilik va takliflar inobatga olinib, mobil aloqa operatorlari va kontent-provayderlar tomonidan taqdim etilayotgan ko‘ngilochar xizmatlar ko‘rsatishdagi faoliyatlarini qonun va me’yoriy hujjatlar talablari asosida og‘ishmagan holda amalga oshirishlari to‘g‘risida qaror qabul qilindi.", "category": "Texnologiyalar", "title": "O‘zbekiston mobil aloqa operatorlari va kontent-provayderlari ko‘ngilochar xizmatlarni sifatsiz ko‘rsatayotgani muhokama qilindi", "date": "03/28/2016", "url": "https://daryo.uz/2016/03/28/ozbekiston-mobil-aloqa-operatorlari-va-kontent-provayderlari-kongilochar-xizmatlarni-sifatsiz-korsatayotgani-muhokama-qilindi/"}
{"content": "“Afruz” guruhi yigitlari Jamshid va Muzaffar uchun joriy yil hayotlarida ham, ijodlarida ham unutilmas voqealarga boy bo‘ldi. Guruh vakillaridan biri Jamshid kuni kecha otalik baxtiga musharraf bo‘ldi. Bu haqda Popcorn.uz xabar bermoqda.\n\nJamshidning oilasida 3-avgust kuni shiringina qizaloq dunyoga keldi.\nGuruh ijodida esa yangiliklar bisyor. Shu kunlarda ijodkorlar Munisa Rizayeva bilan yangi duet yaratish ustida ish olib bormoqda. Bu duet shoir, bastakor Eldor Qayumov bilan hamkorlikda tayyorlanmoqda.", "category": "Madaniyat", "title": "“Afruz” guruhi vakili Jamshid ota bo‘ldi", "date": "08/05/2014", "url": "https://daryo.uz/2014/08/05/afruz-guruhi-vakili-jamshid-ota-boldi/"}
{"content": "Germaniya Bundesligasining 23-turi gollarga boy o‘tdi.\n\n“Bavariya” bir tur avval Karlo Anchelottining yubiley o‘yinida 8:0 hisobida zafar quchgandi. Bu safar myunxenliklar safardan 3:0 hisobidagi g‘alaba bilan qaytib keldi.\n\n“Bavariya”ning baxtiga uni ta’qib qilib kelayotgan “Leyptsig” ochko yo‘qotdi. Shu tariqa ikki klub orasidagi farq 7 ochkoga qadar oshdi.\nBuning natijasida Dortmund klubi peshqadamlarga biroz yaqinlashdi. Chempionlar ligasining guruh bosqichida eng ko‘p gol urgani bilan tarixda qolgan “Borussiya Dortmund”, bu safar “Bayer” darvozasiga 6 ta gol urishga erishdi.\n\nUchrashuvdan keyin “Bayer” ustozi Rojer Shmidtga chiqish eshiklari ko‘rsatib qo‘yildi. U jamoani 2014-yilning yozida qabul qilib olgandi. Qayd etish kerak, “Bayer” Chempionlar ligasining nimchorak finalida “Atletiko”ga imkoniyatni boy berib qo‘ygandi — 2:4. Qiziq tomoni, musobaqada ishtirokini davom ettirayotgan “Lester” ham ispan klubiga qarshi uchrashuvdan keyin Klaudio Ranyerini ishdan bo‘shatgandi.\n\nGermaniya Bundesligasi\n 23-tur\n 3-mart, juma\nGollar: Konstantinos Stafilidis, 19 (1:0). Timo Verner, 25 (1:1). Marvin Kompper, 52 (1:2). Martin Xinteregger, 60 (2:2).\n4-mart, shanba\nGollar: Usmon Dembele, 6 (1:0). Pyer-Emerik Obameyang, 27 (2:0). Kevin Folland, 48 (2:1). Pyer-Emerik Obameyang, 69 (3:1). Vendell, 74 (3:2). Kristian Pulishich, 77 (4:2). Andre Shyurrle, 85-pen (5:2). Rafael Gerreyru, 90+2 (6:2).\nGollar: Maks Kruze, 75-pen (1:0). Maks Kruze, 90+2 (2:0).\nGollar: Xavi Martines, 25 (0:1). Xuan Bernat, 48 (0:2). Frank Riberi, 90 (0:3).\nGollar: Mario Gomes, 20 (0:1). Andres Kordoba, 24 (1:1).\nGollar: Sebastyan Rudi, 17 (1:0). Almog Koen, 38 (1:1). Niklas Zyule, 60-avt (1:2). Adam Soloi, 62 (2:2). Andrey Kramarich, 77 (3:2). Adam Soloi, 79 (4:2). Benjamin Xyubner, 88 (5:2).\nGollar: Fabian Jonson, 28 (1:0). Nabil Bentaleb, 38-pen (1:1). Fabian Jonson, 64 (2:1). Oskar Vendt, 67 (3:1). Raffael, 76 (4:1). Leon Goretska, 82 (4:2).\n5-mart, yakshanba\nGollar: Branimir Xrgota, 12 (1:0). Florian Niderlexner, 25 (1:1). Florian Niderlexner, 59 (1:2).\nGol: Olbin Ekdal, 77 (1:0).\n", "category": "Sport", "title": "Bundesliga. 9 ta o‘yinda 36 ta gol, “Bavariya” va “Borussiya Dortmund”dan yirik g‘alaba, “Bayer” murabbiyi iste’foga chiqdi", "date": "03/06/2017", "url": "https://daryo.uz/2017/03/06/bundesliga-9-ta-oyinda-36-ta-gol-bavariya-va-borussiya-dortmunddan-yirik-galaba-bayer-murabbiyi-istefoga-chiqdi/"}
{"content": "Avval xabar berganimizdek, 4-noyabr kuni “Muloqot” kafesida Comedy.uz rezidentlari bilan yana bir “Muloqot intervyu” suratga olingan edi. Intevyuning yozma shaklini avvalroq taqdim etgan edik, endi esa uning videolavhalarini ham tomosha qilishingiz mumkin. Donolar aytganidek, “Ming marta o‘qigandan bir marta ko‘rgan afzal” :)\nDurdashin\nNega oralaringizda qizlar kam?\nComedy.uz: Qizlar ko‘p, faqat ular sahnada emas, sahna ortida turib jonkuyarlik bilan mehnat qiladi. Yaqinda safimizga qo‘shilgan 13-duetimiz ham qizlardan iborat: Indira va Gulnora.\n\nPro100 Uma\nComedy.uz NTT kanalida chiqar edi, endi qaysi kanalda ko‘rishimiz mumkin?\nComedy.uz: Yana ozgina sabr qilib tursangiz, chiqamiz.\n\nSHoxrux Rajabov\nComedy.uz loyihasidan avval ham bir-biringizni taniganmisiz?\nComedy.uz: \n–        Yo‘q.\n–        Nimaga yo‘q?\n–        Hozir ham bir-birimizni yaxshi tanimaymiz.\n–        Bir-birimizni taniganmiz, to‘g‘risini aytinglar.\n–        Endi, to‘g‘risini aytamiz…\n–        Bir-birimizni taniganmiz, lekin iloji boricha bir-birimizdan uzoqroq yurishga harakat qilganmiz.\n–        Aslini olganda, Comedy.uz a’zolarining ko‘pchiligini “Quvnoqlar va Zukkolar”ning sobiq vakillari tashkil etadi. Ko‘pchilik, shu jumladan, Inoyatillo, Rasul, Qoshmaqom, Hasan va Husan ruscha QVZ (“KVN”), yana boshqa rezidentlarimiz o‘zbekcha QVZ a’zolari bo‘lgan. Shu sababli, bir-birimizni taniganmiz. Comedy.uz loyihasi esa bizni yanada yaqinlashtirdi.\n–        Lekin, bir-birimizni tanigan paytimizda Toshkentda lavash yo‘q edi.\n\nAbdumalik Narzullayev\nQisqa sahna ko‘rinishlaringizning ko‘pchiligi kulgili chiqmayapti. Ularni repertuaringizdan olib tashlash rejasi bormi?\nComedy.uz: \n–        Bunga Mirshakar aybdor.\n–        Mening qisqa sahnaga umuman aloqam yo‘q.\n–        Sahna ko‘rinishlarining barchasini jonli ijro etamiz. Ba’zi sahnalar tomoshabinlar kulgi uyg‘otmasligi mumkin. Efirga uzatish oldidan tomoshabinlar kulmagan joylarni kesamiz.\n–        Siz harakat qiling, kuling.\n–        Rosti, avval bunaqa tanqid bo‘lmagan edi, endi bu haqda ham o‘ylab ko‘ramiz. Albatta, inobatga olamiz.\n–        Shaxsan Abdumalik uchun qayta ko‘rib chiqamiz.\n\nGoryachiy Paren \nNega “Qoshmaqom” tarqalib ketdi?\nComedy.uz: \n–        O‘ylanmasdan, ikkilanmasdan ayta olamanki, bu savolga Mirshakar javob bera oladi.\n–        Men bilmayman.\n–        To‘g‘risini aytsam, Qoshmaqomning bo‘linib, titilib, parchalanib ketishiga hech qanday sabab yo‘q. Bu aslida Dilshodning hazili edi. U sahnaga chiqib, “Qoshmaqom”ning tarqalganini e’lon qildi. Keyingi ko‘rsatuvda bu hazil ekanligini aytishimiz kerak edi. Keyingi ko‘rsatuv endi namoyish etiladi, o‘shanda yarashib olamiz.\n\nOs Bay\nА кто у вас в команде придумывает скетчи?\nComedy.uz: \n–        Bizda hamma hazillarni Siroj o‘ylab topadi.\n–        Comedy.uz hazillarini “Va boshqalar” guruhi o‘ylab topadi.\n–        Kulgili bo‘lmagan hazillarning hammasini esa biz o‘ylab topamiz.\n\nЧем ваш проект отличается от Comedy Ru?\nComedy.uz: Bilasizmi, hazilning har xil yo‘nalishlari bor. Masalan, o‘zbekcha askiya. Shuningdek, Comedy loyihasining ham har joyda har xil talqini bor. U avval Angliyada tashkil qilindi, keyin AQSh ham o‘ziga Comedy club ochdi. Ikkalasi ham bir-biridan ancha farq qiladi. Rossiyaning Comedy club’i ham umuman boshqacha. Ularda bizning mentalitetimizga xos bo‘lmagan hazillar ko‘p ishlatiladi. Comedy.uz hazillarida esa o‘z mentalitetimiz, madaniyatimiz doirasidan chiqmaymiz. Loyihamiz nafaqat yoshlar, balki barcha yoshdagilar uchun ma’qul bo‘lishini xohlaymiz.\n\nShoh RASUL Bek\nOlim aka, Comedy.uz jamoasiga kelishdan avval qaysi teleloyihalarda ishtirok etgansiz?\nComedy.uz: Olim aka Comedy.uz loyihasidan oldin “Sho‘rdanak”, “Xanda”, “Qahqaha”, “Ko‘zgu” loyihalarida o‘z mualliflik mavzulari bilan ishtirok etgan.\n\nVostochniy Prins\nNega aynan shu kasbni tanlagansizlar?\nComedy.uz: \n–        Nima uchun aynan shu sohani tanlaganimizni o‘zimiz ham bilmaymiz.\n–        Sizlarni xursand qilsak, o‘zimiz ham xursand bo‘lamiz. Yoshligimizdan taqdir bizga shu sohani bergan deb o‘ylaymiz, tasavvur qilamiz, harakat qilamiz, ishlaymiz.\n–        Men pul uchun kelganman…\n–        Mana shu Comedy.uz loyihasining har bitta ishtirokchisi pul uchun yoki boshqa narsa uchun emas, mana shu yerini (yuragini ko‘rsatib) bergani kelgan.\n\nRustam Yaxshiboev\nKomediya janridagi filmlarda bosh rol ijro etish niyatlaringiz bormi?\nComedy.uz: Bu borada takliflar tushgan, tushib kelmoqda. Lekin, hozircha rad javobini beryapmiz. Sababi, biz o‘zimiz kino ishlamoqchimiz. Bu ishga deyarli kirishib ham bo‘ldik.\n\nBahodir Dusmamatov\nComedy.uz’ning rasmiy sayti bormi?\nComedy.uz: www.comedy.uz manzili bo‘yicha rasmiy saytimiz bor, uni ikki yildan beri yuritib kelamiz. Lekin ishlayaptimi, yo‘qmi, bilmayman.\n\nJakonda\n“Rasul 24”, Comedy.uz’dan oldin nima bilan shug‘ullangansiz?\nComedy.uz: \n–         “Rasul 24” Comedy.uz loyihasiga kelgunigacha qovun sotgan. Lekin, Comedy.uz uning hayotini ancha o‘zgartirdi, keskin o‘zgartirdi. Bu yil u tarvuz sotdi.\n–        Bu hazil albatta, “Rasul 24” ruscha QVZ’da “Gudok” jamoasida sardor bo‘lgan. Bu jamoa hozir final bosqichiga chiqqan.\n\nŜwaG ॐ Project Infinity ॐ Ձоเვ\nComedy.uz’da ishtirok etishingizga ota-onangiz qarshilik qilganmi?\nComedy.uz: \n–        Hozirgacha qarshi.\n–        Aslini olganda, ko‘pchiligimizning ota-onamiz bu faoliyatimizga jiddiy qaramagan va qarshilik qilgan. To‘g‘risini aytaman, ota-onam meni uyga qamab qo‘ygan paytlar ham bo‘lgan. Keyinchalik, ishimizning xalqqa manzur bo‘layotganini ko‘rib, fikrlari o‘zgardi. Hozir bizdan faxrlanib yurishadi, deb o‘ylayman. Har holda, endi uyga qamab qo‘yishmayapti.\n\nF.Z.FIRDAVS\nSizlardagi bu qobiliyat tug‘mami yoki biror qiziqchiga shogird tushganmisizlar?\nComedy.uz: \n– Yuqtirib olganmiz.\n– Menga onamdan o‘tgan.\n– Aslini olganda, Comedy.uz loyihasining har bir ishtirokchisi QVZ maktabida ta’lim olganmiz. Hech qaysi qiziqchiga shogird tushmaganmiz.\n\nSam Chan\nComedy.uz loyihasining yaralishiga nima turtki bo‘lgan? Uning asoschilari kim?\nComedy.uz: \n– Avtobus urib yuborgan…\n– QVZ bu quvnoqlar va zukkolar. Shunaqa vaqt keldiki, biz o‘zimizning quvnoq va zukkoliklarimizni ochishimiz kerak bo‘ldi. Abror Baxtiyorovichning harakati, tirishqoqligi bilan shu loyiha ochildi.\n– Qayerda zamonaviy, quvnoq, zukko yoshlar bo‘lsa, bu loyiha ham o‘sha yerda bor. Bizning ham ulardan hech qanaqa kam joyimiz yo‘q. Shuning uchun shu narsani qilishga harakat qilib ko‘rdik.\n\nEng yaxshi savol egalari:\nComedy.uz rezidentlari bilan suhbatlashib, vaqt qanday o‘tib ketganligini ham bilmay qoldik. Har narsaning xotimasi bo‘lgani kabi, rezidentlar bilan bo‘lgan “Muloqot intervyu”ning navbatdagi soni ham yakunlandi. Hazil ham me’yori bilan shirin, shunday emasmi? ;)\nAytgancha, o‘tgan intervyular bilan Intervyu.uz saytida tanishishingiz mumkin. Bo‘lajak intervyularda savollar bilan qatnashmoqchisiz? Unda marhamat!", "category": "Madaniyat", "title": "Comedy.uz rezidentlari “Muloqot” a’zolari savollariga javob berdi (video)", "date": "11/19/2013", "url": "https://daryo.uz/2013/11/19/comedy-uz-rezidentlari-muloqot-azolari-savollariga-javob-berdi-video/"}
{"content": "Oldinroq Qirg‘iziston poytaxti Bishkekdagi O‘sh bozorida yirik yong‘in boshlangani xabar qilingan edi. “RIA Novosti”ga ko‘ra, favqulodda xizmatlar xodimlari ushbu yong‘inni o‘chirishga muvaffaq bo‘ldi.\n\nMamlakat favqulodda vaziyatlar vazirligi ma’lumotlariga ko‘ra, hodisa joyida beshta o‘t o‘chiruvchilar brigadasi ishlagan.\nQurbonlar va jabrlanganlar yo‘q.", "category": "Dunyo", "title": "Bishkekdagi bozorda ro‘y bergan yirik yong‘in o‘chirildi", "date": "01/30/2018", "url": "https://daryo.uz/2018/01/30/bishkekdagi-bozorda-roy-bergan-yirik-yongin-ochirildi/"}
{"content": "Xoh ishoning, xoh ishonmang “Barselona”ning argentinalik hujumchisi Leo Messi bilan Londonning “Arsenal” klubi bilan shartnoma imzolagan. Bu haqda “Arsenal” bosh murabbiyi Arsen Venger muxlislarga aytib o‘tgan.\n\nBugun “Arsenal” klubi muxlislari tomonidan YouTube videoportaliga yuklangan ushbu linkdagi videoda Arsen Venger London ko‘chalaridan birida muxlislar tomonidan dastxat so‘rab to’xtatilgan. Dastxat berish jarayonida “kanonirlar” ishqibozlaridan biri Arsen Vengerga murojaat qilib, “Janob Arsen, Messi haqida eshitdim. Siz u bilan shartnoma imzolay olasizmi?”  degan hazilomuz savoliga, “Albatta, biz Messi bilan allaqachon shartnoma imzolab bo‘ldik” deya hazil bilan javob qaytargan.\nXo‘sh, aziz o‘quvchi, siz nima deb o‘ylaysiz, “Arsenal” Messi bilan shartnoma imzolashi mumkinmi?", "category": "Sport", "title": "Arsen Venger: “Biz Messi bilan allaqachon shartnoma imzolab bo‘ldik”", "date": "05/30/2013", "url": "https://daryo.uz/2013/05/30/arsen-venger-biz-messi-bilan-allaqachon-shartnoma-imzolab-boldik/"}
{"content": "Facebook ijtimoiy tarmog‘i asoschisi Mark Sukerberg dunyo yetakchilarini internet-aloqaning tarqalishida hamkorlik qilishga chaqirdi, deb yozadi “TASS”. Bu haqda u Osiyo-Tinch okeani iqtisodiy hamkorligi sammiti bo‘lib o‘tayotgan Peru poytaxti Limada aytib o‘tdi.\n\nSukerberg sammit ishtirokchilarini ko‘proq sonli odamlarni internet bilan ta’minlashda yordam beradigan infratuzilmani yaratish maqsadida Facebook kabi kompaniyalar bilan hamkorlik qilishga chaqirdi.\nIjtimoiy tarmoq asoschisi ta’kidlashicha, internet “ilmiy taraqqiyotga va iqtisodiy o‘sishga imkon yaratsa-da”, bunday infratuzilmani yaratishga sarflanadigan mablag‘lar kamaymoqda.\n“Agar biz internetga ulanmagan to‘rt milliard kishini internet-aloqa bilan bog‘lay olsak, unda qashshoqlik ostonasida yashayotgan yuz millionlab odamlarga yordam bera olamiz”, — deya ishonch bildirdi Sukerberg.", "category": "Texnologiyalar", "title": "Sukerberg dunyo yetakchilarini internetning tarqalishida hamkorlik qilishga chaqirdi", "date": "11/20/2016", "url": "https://daryo.uz/2016/11/20/sukerberg-dunyo-yetakchilarini-internetning-tarqalishida-hamkorlik-qilishga-chaqirdi/"}
{"content": "Facebook bosh direktori Mark Sukerberg ijtimoiy tarmoqda o‘zining Vashington shtati Redmond shahridagi Oculus tadqiqot laboratoriyasiga tashrifi haqida yozdi, deya xabar bermoqda 3DNews.\n\nU Oculus’ning yangi ishlanmasi — Oculus Rift uchun kontroller qo‘lqop haqida gapirib berdi. “Biz virtual va to‘ldirilgan reallikda qo‘llardan foydalanishning yangi usullari ustida ishlayapmiz”, — deb yozdi Sukerberg.\n“Bu qo‘lqoplarni kiyib, siz chizishingiz, virtual klaviaturada harf terishingiz va hatto, O‘rgimchak odam kabi o‘rgimchak to‘rini otishingiz mumkin. Men bu yerda aynan shu bilan shug‘ullanyapman”, — deya o‘z postiga ilova qilgan suratni izohladi u.\nSukerberg qayd etishicha, Oculus Research ishlab chiquvchilarining maqsadi foydalanuvchiga virtual olam bilan xuddi real olam bilan bo‘lgani kabi o‘zaro ta’sir o‘tkazish imkonini berishdan iborat.", "category": "Texnologiyalar", "title": "Mark Sukerberg o‘zini O‘rgimchak odam sifatida sinab ko‘rdi", "date": "02/13/2017", "url": "https://daryo.uz/2017/02/13/mark-sukerberg-ozini-orgimchak-odam-sifatida-sinab-kordi/"}
{"content": "O‘zbekiston Respublikasi Prezidenti Shavkat Mirziyoyev 4-iyun kuni qishloq xo‘jaligida yer va suv resurslaridan samarali foydalanish borasidagi ustuvor vazifalarga bag‘ishlangan yig‘ilish o‘tkazdi. Bu haqda Prezident Matbuot xizmati xabar bermoqda.\n\nYer va suv resurslaridan oqilona hamda unumli foydalanilsagina yuqori hosildorlik va baraka bo‘ladi. Lekin so‘nggi 30 yil davomida irrigatsiya tarmoqlariga e’tibor berilmagani va yerga xo‘jasizlarcha munosabatda bo‘lish oqibatida 450 ming gektar sug‘oriladigan maydonlar foydalanishga yaroqsiz holga kelib qoldi.\nAyni paytda mamlakatda o‘zlashtirish imkoni bo‘lgan 1 million gektardan ortiq maydon mavjud. Ushbu yerlarni irrigatsiya ishlarini bajarish va suvni tejovchi texnologiyalarni joriy qilish, kam suv talab qiladigan ekinlar ekish hisobiga o‘zlashtirish choralarini ko‘rish zarurligi aytildi.\nYig‘ilishda ushbu maydonlarni qayta o‘zlashtirish bo‘yicha samarali tizimni joriy qilishga qaratilgan chora-tadbirlar muhokama qilindi.\nXalqaro tajriba asosida foydalanishdan chiqqan yerlarni davlat-xususiy sheriklik shartlari asosida o‘zlashtirish tartibini yo‘lga qo‘yish zarurligi ta’kidlandi. Bunda investorlar o‘zlashtirilgan yerlarda ekinlarni mustaqil joylashtirish, yer maydonlarini ikkilamchi ijaraga berish va zarur infratuzilma ob’ektlarini qurish huquqiga ega bo‘lishlari lozimligi aytib o‘tildi.\nDavlat rahbari Jahon bankining foydalanishdan chiqib ketgan yerlarni bitta tumanda namuna sifatida davlat-xususiy sheriklik asosida o‘zlashtirishga qaratilgan taklifini ma’qullab, tegishli vazirliklar rahbarlariga mazkur loyihani amalga oshirish yuzasidan ko‘rsatmalar berdi.\nIrrigatsiya tarmoqlarini ham davlat-xususiy sheriklik asosida boshqarish mexanizmini joriy qilish bo‘yicha takliflar bildirildi.\nQishloq xo‘jaligi vazirligi va “Davergeodezkadastr” qo‘mitasiga 2019—2021-yillarda o‘zlashtiriladigan 281 ming gektar maydonni tashabbuskorlarga davlat-xususiy sheriklik asosida berish tartibini puxta ishlab chiqish vazifasi qo‘yildi.\nBu yerlarda eksportbop meva va sabzavotlar yetishtirish, shu bilan birga, suvsizlikka chidamli ekinlarning yangi navlarini yaratish muhimligi ta’kidlandi.\nO‘zlashtirilgan yerlarning unumdorligini oshirish hamda meliorativ holati va suv ta’minotini yaxshilash texnologiyalarini joriy qilish, shu maqsadlarga sarflanadigan xarajatlarning bir qismini qoplab berish tartibini joriy qilish bo‘yicha takliflar aytildi.\nYig‘ilishda foydalanishga qaytarilgan yerlarni suv bilan uzluksiz ta’minlash, buning uchun faqat suvni tejovchi texnologiyalarni qo‘llash masalasiga ham alohida e’tibor qaratildi.\nYer osti suvi zaxirasini o‘rganish masalasi muhokama qilinar ekan,  Geologiya va ekologiya qo‘mitalari, Suv xo‘jaligi vazirligiga lalmi va yaylovlarni sug‘orish uchun yaroqli bo‘lgan yer osti suvi zaxirasini aniqlash hamda undan samarali foydalanish choralarini ko‘rish bo‘yicha tavsiyalar berildi.\nYerdan noqonuniy foydalanishni oldini olish bo‘yicha ta’sirchan chora-tadbirlarni belgilash hamda bu boradagi nazorat tizimini qayta ko‘rib chiqish topshirildi.\nYer kadastri ma’lumotlarining aniqligini ta’minlash va samarali boshqarish maqsadida yagona avtomatlashtirilgan tizimni ishga tushirish zarurligi ta’kidlandi.\nYig‘ilishda ko‘rsatib o‘tilgan masalalar bo‘yicha mutasaddilarga yana qator tegishli topshiriqlar berildi.", "category": "Mahalliy", "title": "Shavkat Mirziyoyev qishloq xo‘jaligida yer va suv resurslaridan samarali foydalanish bo‘yicha yig‘ilish o‘tkazdi", "date": "06/04/2019", "url": "https://daryo.uz/2019/06/04/shavkat-mirziyoyev-qishloq-xojaligida-yer-va-suv-resurslaridan-samarali-foydalanish-boyicha-yigilish-otkazdi/"}
{"content": "O‘tgan yil yarmidan buyon Twitter 125 mingta akkauntni teraktlar haqida tahdid qilgani va terrorizmni targ‘ib etgani uchun yopib qo‘ydi, deb yozadi Rambler News Service kompaniya korporativ blogiga tayanib. Ularning ko‘pchiligi IShID faoliyati bilan bog‘liq bo‘lgan.\n\nKompaniya ma’lum qilishicha, Twitter foydalanuvchilar shikoyatlarini ko‘rib chiquvchi xodimlari shtatini kengaytirdi, buning hisobiga javob berish vaqti qisqardi. Bundan tashqari, kompaniya ekstremizm tarqalishi masalasida huquqni himoya qilish organlari bilan “zarur bo‘lgan vaqtda” hamkorlik qilishini aytdi.\n“O‘z fikrini bayon qilish uchun ochiq platforma sifatida, biz o‘z qoidalarimiz, huquqni himoya qilish organlarining qonuniy talablarini amalga oshirish va foydalanuvchilarga o‘z fikrlari bilan erkin tarzda o‘rtoqlashish imkoniyatini berish o‘rtasidagi muvozanatni saqlashimiz kerak. Shunday fikrlar borki, ularni ba’zi kishilar ma’qullamasligi yoki haqoratli deb hisoblashi mumkin”, — deyiladi kompaniya bayonotida.\nTwitter ushbu qiyinchiliklarga qaramay, ekstremizmga qarshi kurashdek muhim masalaga yechim topish uchun qo‘lidan kelgancha harakat qilishini aytdi.", "category": "Texnologiyalar", "title": "Twitter 120 mingta akkauntni terrorizmni targ‘ib qilgani uchun yopib tashladi", "date": "02/06/2016", "url": "https://daryo.uz/2016/02/06/twitter-120-mingta-akkauntni-terrorizmni-targib-qilgani-uchun-yopib-tashladi/"}
{"content": "​Biroz avval Toshkentning “Lokomotiv” jamoasi Osiyo Chempionlar Ligasi guruh bosqichi doirasidagi so‘nggi tur o‘yinini Eronning “Zob Ohan” klubiga qarshi o‘tkazdi.\n\nUshbu o‘yin “temiryo‘lchilar”ning guruhdan chiqishi uchun so‘nggi imkoniyat hisoblanardi va “Lokomotiv” g‘alaba qozonsagina keyingi bosqichga yo‘l olgan bo‘lar edi. Ammo “Loko” o‘z maydonida o‘tgan o‘yinda “Zob Ohan”ni mag‘lub eta olmadi. Uchrashuvda hisob mehmonlar tomonidan 25-daqiqaga kelib ochildi. Gol muallifi Murtazo Tabrizi. “Lokomotiv” birinchi bo‘limda har qancha urinmasin, hisobni tenglashtira olmadi. Faqatgina ikkinchi bo‘lim so‘ngida, 89-daqiqaga kelib Islom To‘xtaxo‘jayevning zarbasi raqib himoyachilariga tegib, “Zob Ohan” darvozasidan o‘rin oldi. Ammo bu “temiryo‘lchilar”ning guruhdan chiqishi uchun yetarli bo‘lmadi. Guruhdagi ikkinchi o‘yinda peshqadam “Al-Duhail” autsayder “Al-Vahda”ni qabul qilib, 1:0 hisobida g‘alabaga erishdi.\nShu tariqa “Lokomotiv” ham xuddi “Nasaf” singari ushbu mavsum OChLdagi ishtirokini guruh bosqichidayoq yakunladi.\n\nOsiyo Chempionlar Ligasi\n“B” guruhi, 6-tur bellashuvlari\n17-aprel, seshanba\nGollar: 0:1 — 25 Murtazo Tabrizi. 1:1 — 89 Islom To‘xtaxo‘jayev.​\nGol: 1:0 — 47 Abdulrahmon Fahmi", "category": "Sport", "title": "OChL. “Lokomotiv” o‘z maydonida “Zob Ohan”ni yuta olmadi va pley-off yo‘llanmasidan quruq qoldi", "date": "04/17/2018", "url": "https://daryo.uz/2018/04/17/ochl-lokomotiv-oz-maydonida-zob-ohanni-yuta-olmadi-va-pley-off-yollanmasidan-quruq-qoldi/"}
{"content": "Los-Anjeles (Kaliforniya) shimoli-sharqidagi Warner Brothers kinostudiyasi hududidan odamlar evakuatsiya qilindi. Bu haqda Los Angeles Times xabar bermoqda.\n\nEvakuatsiya ehtiyot chorasi sifatida amalga oshirildi. Yong‘inni o‘t o‘chirish xizmatining 230 nafar xodimi bartaraf etmoqda. Ulardan biri yaralangan va kasalxonaga yetkazilgan.\nMazkur hududda inshootlar alangadan shikastlangani haqida ma’lumot berilmagan. Binolar uchun bevosita tahdid yo‘qligi aytilmoqda.\n\n\n\nOxirgi ma’lumotlarga ko‘ra, hozirda kinostudiya yaqinidagi va Universal Studios attraksionlar parki yaqinida, shuningdek, Griffit-park yaqinidagi o‘rmonlar yonmoqda.\nFirefighters are working to contain a three-acre brush fire burning slowly up a hill on the edge of Burbank and the Hollywood Hills area. #BarhamFire pic.twitter.com/cujzh0BXeM\n— Citizen Los Angeles (@CitizenAppLA) November 9, 2019", "category": "Dunyo", "title": "Los-Anjelesda o‘rmon yong‘inlari tufayli Warner Brothers kinostudiyasi xodimlari evakuatsiya qilindi (foto+video)", "date": "11/10/2019", "url": "https://daryo.uz/2019/11/10/los-anjelesda-ormon-yonginlari-tufayli-warner-brothers-kinostudiyasi-xodimlari-evakuatsiya-qilindi/"}
{"content": "Ma’lum bo‘lishicha, o‘simlik dunyosining bir qator maftunkor turlari Samarqand shahri sharafiga nomlangan, deb xabar beradi “Samarkandskiy vestnik”.\n\nLolaguldoshlar oilasidan bo‘lgan pushti-to‘q sariq rangdagi gul “Ipaksimon Samarqand” deb nom olgan. Mutaxassislarning fikricha, bunday gullar har qanday bog‘ga ko‘rk bag‘ishlaydi. Ushbu nom 1995-yilda Billingslea kompaniyasi tomonidan qayd etilgan.\nVashingtondagi botanika bog‘ida “Samarqand” nomli orxideya gulini uchratish mumkin.\n2009-yilda “Samarqand yo‘li” nomli soqolli baland gulsapsarning yangi turi qayd etildi. Limon sariq rangli ushbu gullar avstraliyalik seleksioner Barri Blayt tomonidan yetishtirilgan.\nEkvadorda yetishtiriladigan “Samarqand” nomli yirik qizil bog‘ atirgullari kesib olingandan keyin 12 kun davomida so‘lib qolmaydi. Shuningdek, tabiatda “Samarqand na’matagi”, “Samarqand bo‘znochi” kabi gullar mavjud.", "category": "Mahalliy", "title": "Dunyo bo‘ylab qator gullar Samarqand nomi bilan atalgan", "date": "09/26/2015", "url": "https://daryo.uz/2015/09/26/dunyo-boylab-qator-gullar-samarqand-nomi-bilan-atalgan/"}
{"content": "Shavkat Mirziyoyev 4-iyun kuni Turkiya prezidenti Rajab Toyyib Erdo‘g‘on bilan telefon orqali muloqot qildi. Bu haqda Prezident matbuot xizmati xabar bermoqda.\n\nSuhbat avvalida Prezidentlar qutlug‘ Ramazon hayiti munosabati bilan bir-birlari va qardosh xalqlarni qizg‘in muborakbod etib, ezgu tilaklarini izhor qildi.\nDavlat rahbarlari mamlakatlar o‘rtasida do‘stlik, o‘zaro ishonch va strategik sheriklik ruhidagi aloqalar barcha sohalarda, jumladan, siyosiy, savdo-iqtisodiy va investitsiyaviy hamkorlik yo‘nalishlarida jadal rivojlanib borayotganini alohida e’tirof etdi.\nJoriy yilning dastlabki to‘rt oyida o‘zaro savdo aylanmasi hajmi 30 foizga o‘sgani, qo‘shma korxonalar soni oxirgi bir yarim yil davomida 2 barobarga ko‘paygani mamnuniyat bilan ta’kidlandi.\nBundan tashqari, yetakchi turk kompaniyalari bilan bir qator yirik sanoat va infratuzilma loyihalari bo‘yicha birgalikda faol ishlar olib borilmoqda. Madaniy-gumanitar almashinuv kengaymoqda, sog‘liqni saqlash va ta’lim sohasida qo‘shma dasturlar amalga oshirilmoqda.\nSuhbat chog‘ida O‘zbekiston va Turkiya prezidentlari raisligida oliy darajadagi o‘zbek-turk strategik hamkorlik kengashi ilk yig‘ilishiga puxta tayyorgarlik ko‘rish muhimligi qayd etildi.\nShu maqsadda tomonlar yaqin istiqbolda tashqi ishlar vazirlari boshchiligidagi guruhlar uchrashuvi hamda hukumatlararo qo‘shma komissiyaning navbatdagi yig‘ilishini o‘tkazishga kelishib oldi.\nDo‘stona va samimiy tarzda kechgan suhbat davomida xalqaro va mintaqaviy ahamiyatga molik boshqa dolzarb masalalar ham muhokama qilindi.", "category": "Mahalliy", "title": "Shavkat Mirziyoyev va Rajab Toyyib Erdo‘g‘on qardosh xalqlarni Ramazon hayiti bilan tabrikladi", "date": "06/04/2019", "url": "https://daryo.uz/2019/06/04/shavkat-mirziyoyev-va-rajab-toyyib-erdogon-qardosh-xalqlarni-ramazon-hayiti-bilan-tabrikladi/"}
{"content": "Futbol bo‘yicha Angliya Liga Kubogi 1/8 finali doirasida “Liverpul” o‘z maydonida “Arsenal”ni qabul qilib, penaltilar seriyasida g‘alaba qozondi.\n\nJamoalar asosiy vaqtda 5:5 hisobini qayd etgan bo‘lsa, penaltilarda Yurgen Kloop jamoasi 5:4 hisobida ustun keldi. Mersisayd klubi mazkur musobaqa doirasida 8-marta penaltilar seriyasi orqali g‘alaba qozondi. Bu esa Liga Kubogi rekordi hisoblanadi, deb yozmoqda Opta.\nUchrashuvda kiritilgan gollarni tomosha qiling:", "category": "Sport", "title": "“Liverpul” Angliya Liga Kubogi rekordini o‘rnatdi", "date": "10/31/2019", "url": "https://daryo.uz/2019/10/31/liverpul-angliya-liga-kubogi-rekordini-ornatdi/"}
{"content": "Qozog‘istonlik biznesmen, “Eksimbank Qozog‘iston” AJ sobiq rahbari Yerkin Amirxanov Ostonada qo‘lga olindi, deb yozadi “Nur.kz”. U pora berganlikda gumonlanmoqda.\n\nNashr ta’kidlashicha, Yerkin Amirxanov bir necha yillar davomida Qozog‘istonning eng badavlat odamlari ro‘yxatida bo‘lgan.\nQozog‘iston Milliy xavfsizlik qo‘mitasi ma’lumotlariga ko‘ra, Amirxanovga nisbatan dastlabki tergov shu yilning 3-may kuni boshlangan.\nBiznesmen 5-may kuni qo‘lga olingan, 6-may kuni esa sud uning ikki oyga hibsga olinishiga ruxsat bergan.", "category": "Dunyo", "title": "Qozog‘istonning eng boy biznesmenlaridan biri pora berganlikda gumonlanib, hibsga olindi", "date": "05/23/2018", "url": "https://daryo.uz/2018/05/23/qozogistonning-eng-boy-biznesmenlaridan-biri-pora-berganlikda-gumonlanib-hibsga-olindi/"}
{"content": "Gollivud aktyori Leonardo di Kaprio Fransiyaning Nitssa shahrida sodir etilgan terakt qurboni bo‘lganlarning oilalariga moddiy yordam ko‘rsatishni rejalashtirmoqda. Bu haqda, AFP’ga asoslanib, “TASS” xabar bermoqda.\n\n20-iyul kuni Sen-Tropeda di Kaprio shafeligidagi jamg‘arma xayriya gala-tushligini tashkil etdi. Tadbir davomida o‘tkazilgan savdoda Pablo Pikassoning asarlari sotildi. Tadbirda ko‘plab kino yulduzlari va metsenatlar ishtirok etdi.\nDi Kaprio jamg‘armasi tushlik davomida jami 45 million dollar to‘pladi. Bu mablag‘ning bir qismi Nitssa qurbonlarining oilalariga yordam tariqasida tarqatiladi, bir qismi esa boshqa xayriya loyihalariga yo‘naltiriladi.", "category": "Madaniyat", "title": "Di Kaprio Nitssada halok bo‘lganlarning oilalariga yordam ko‘rsatadi", "date": "07/21/2016", "url": "https://daryo.uz/2016/07/21/di-kaprio-nitssada-halok-bolganlarning-oilalariga-yordam-korsatadi/"}
{"content": "Samsung Electronics kompaniyasi smartfonlari Apple’ning iPhone smartfonlariga qaraganda elektr magnit to‘lqinlarini ancha kamroq miqdorda ajratadi. CNET’ning fransiyalik tadqiqotchilari bir nechta qurilmalarni nurlanishga tekshirib ko‘rib, bunday xulosaga keldi. Ular ichida eng kam nurlanish tarqatadigani arzon Galaxy Mega bo‘lib chiqdi. Bu haqda “Mobinfo.uz” xabar bermoqda.\n\nSamsung’ning arzon qurilmasidagi SAR (solishtirma yutish koeffitsiyenti)ning eng xavfsiz darajasi 1 kilogrammga 0,142 vattni tashkil etdi. iPhone 6’da esa bu ko‘rsatkich 0,972 Vt/kg ga teng bo‘ldi.\nSAR’ning eng yuqori darajasi esa HTC One Mini 2’da aniqlandi — 1,46 Vt/kg. Undan keyingi pog‘onalarni Nokia Asha 503 (1,43 Vt/kg) va Apple iPhone 5s (0,979 Vt/kg) egalladi. Bu borada pastroq ko‘rsatkichlar Samsung Galaxy Note (0,241 Vt/kg), Galaxy S6 Edge (0,334 Vt/kg), LG G3 (0,291 Vt/kg), Blackberry Passport (0,33 Vt/kg) va HTC Desire 620 (0,362 Vt/kg)ga tegishli bo‘ldi.", "category": "Texnologiyalar", "title": "HTC One Mini 2 nurlanish darajasi bo‘yicha smartfonlar reytingida yetakchilik qildi", "date": "04/13/2015", "url": "https://daryo.uz/2015/04/13/htc-one-mini-2-nurlanish-darajasi-boyicha-smartfonlar-reytingida-yetakchilik-qildi/"}
{"content": "28-fevralga o‘tar kechasi “Barselona” jamoasi Ispaniya chempionati 26-turida “Sevilya”ni 2:1 hisobida mag‘lubiyatga uchratib, barcha musobaqalardagi mag‘lubiyatsiz seriyasini 34 uchrashuvga yetkazdi. Bu haqda “Chempionat” xabar bermoqda.\n\n“Barselona” so‘nggi 34 o‘yinda 28 g‘alaba va olti durang qayd etdi. Shu tariqa, kataloniyaliklar 1988/89-yilgi mavsumda Madridning “Real” klubi tomonidan qayd etilgan davomiyligi 34 o‘yindan iborat mag‘lubiyatsiz seriyani takrorlashga muvaffaq bo‘ldi. O‘sha mavsumda “Real” Ispaniya chempioni bo‘lib, Chempionlar Kubogi (hozirgi Chempionlar Ligasi) yarim finaliga qadar borgandi.\nQayd etish joiz, so‘nggi bor Luis Enrike jamoasi 2015-yilning 3-oktabr kuni “Sevilya”ga 1:2 hisobida imkoniyatni boy bergandi.", "category": "Sport", "title": "“Barselona” mag‘lubiyatsiz seriyani qayd etish bo‘yicha “Real”ning rekordini takrorladi", "date": "02/29/2016", "url": "https://daryo.uz/2016/02/29/barselona-maglubiyatsiz-seriyani-qayd-etish-boyicha-realning-rekordini-takrorladi/"}
{"content": "11-sentabrning e’tiborga molik yangiliklari — “Daryo”ning kechki dayjestida.\n\n1. Buxorolik fuqaro uyidan bir xum tanga topdi (video). Buxoro viloyati G‘ijduvon tumani “Saidkent” qishlog‘ida yashovchi Erkin Mo‘minov yangi uy qurish uchun qazilma ishlari olib borayotgan paytda 1,5 metr chuqurlikdan bir ko‘za kumush tangalar topib oldi.\n2. O‘zbekistonda dollarning rasmiy kursi 7,87 so‘mga pasaydi. 1 AQSh dollari bir hafta oldinga qaraganda 7,87 so‘mga pasayib, 8092,13 so‘mni tashkil etdi.\n3. “Artistlarni emas, sport musobaqasini ko‘rgani kelganmiz”. Asian Fight chiptasini sotib olganlar o‘zini aldangan deb hisoblamoqda. Boisi, turnirga avvaldan va’da qilingan mashhurlar kela olmagani yetmaganidek, Toshkentga kela turib, Stiven Sigal ham “Bunyodkor”ga tashrif buyurmagan.\n4. Samarqandda fuqarolar birlashib hokim qarorini bekor qilishga muvaffaq bo‘ldi. Samarqand shahridagi “O‘zbekiston” mahallasining fuqarolari “Fuqarolarning o‘zini o‘zi boshqarishi” to‘g‘risidagi qonunda keltirilgan o‘z huquqidan foydalangan holda, shahar hokimining ko‘p qavatli bino qurish borasidagi qarorini bekor qilishga muvaffaq bo‘ldi.\n5. “O‘zbekiston 24” kanali yopilishi haqidagi mish-mishlar haqiqatdan yiroqligi ma’lum qilindi. So‘nggi kunlarda “O‘zbekiston 24” kanali sinov rejimidan o‘ta olmagani uchun yopilishi haqida turli gap-so‘zlar tarqalgandi.", "category": "Mahalliy", "title": "Samarqandda hokim qarorini bekor qildirgan fuqarolar, Buxoroda chiqqan bir xum tanga, dollarning 8 so‘mga tushgan rasmiy kursi va kunning boshqa muhim xabarlari", "date": "09/11/2017", "url": "https://daryo.uz/2017/09/11/samarqandda-hokim-qarorini-bekor-qildirgan-fuqarolar-buxoroda-chiqqan-bir-xum-tanga-dollarning-8-somga-tushgan-rasmiy-kursi-va-kunning-boshqa-muhim-xabarlari/"}
{"content": "1-avgust. Bu sana talaba bo‘lish istagida bo‘lgan abituriyentlar hayotida juda ham muhim o‘rin tutadi. Bugun yoshlarning yillar davomida yig‘gan bilimlari sinovdan o‘tadigan kun. Abituriyentlar talaba bo‘lishdek ezgu maqsad yo‘lida bor kuch-g‘ayratlarini to‘plab, katta imtihondan o‘tadi. Albatta, imtihon topshirishning o‘ziga yarasha mashaqqati va shu bilan birga, gashti ham bor. Axir abituriyent bo‘lish ham kimlargadir nasib etadi, kimlargadir esa yo‘q. Kunni tunga, tunni esa tongga ulab yangi ma’lumotlarni o‘rganish, bo‘sh vaqt qoldi deguncha, qo‘shimcha darslarga chopish, erta-yu kech tinimsiz o‘qish va izlanishda bo‘lish, bilim egallash uchun kezi kelganda tushlikdan ham voz kechib, kulcha bilan qorinni aldash – bularning barchasi abituriyent uchun begona emas.\nDaryo so‘rovnomasining bu galgi sonini o‘zgacharoq o‘tkazishga qaror qildik. Ya’ni bugungi mavzu bevosita abituriyentlarga bag‘ishlanadi. Talabalik baxtiga musharraf bo‘lgan ishtirokchilar abituriyentlik chog‘ida va imtihonda sodir bo‘lgan qiziqarli voqealar bilan o‘rtoqlashadi.\nKamilla, 23 yosh, TDIU bitiruvchisi (2012 yil):\nAbituriyent paytimda erta-yu kech testlar yechib, adabiyotlar o‘qirdim va imtihondan omadli o‘tishimga ishonardim. Test javoblari chiqadigan kun oliygohga borib, o‘zimni kirganlar ro‘yxatidan qidira boshladim. Atrofimda universitetga kirganlar xursandchilikdan baqirishgani sayin, mening ichimga g‘ulg‘ula tusha boshladi. Afsuski, shu kuni men o‘zimni talaba bo‘lganlar ro‘yxatidan topa olmadim. Uyga juda ham yomon ahvolda qaytib keldim. Hech kimni ko‘rishni istamasdim. Kechki payt uy telefonimiz jiringladi. Birozdan so‘ng onam xonamga yugurib kirib, rektoratdan telefon qilib, tabriklashganini, talabalar safida ekanligimni aytdi. Gap shundaki, magistrlar ro‘yxatiga qaragan ekanman. Hech kim menga jadvalim qayerda turganini ko‘rsatmagan, men ham surishtirmay, taqdirga tan berib, ketavergan ekanman.\n\nShahboz, 20 yosh, TMI 4-bosqich talabasi:\nAbituriyentlik paytlari. 11-sinfni yakunlash arafasidaman. Har kuni repetitor, qo‘shimcha mashg‘ulotlar. Bir kuni odatdagidek, maktab tomon yo‘l oldim. Negadir ko‘chada kam odamni uchratdim. Bu holatga parvo qilmay, qo‘limdagi daftarga qarab ketaverdim. “Gipotenuzaning uzunligi? c2=a2+b2” so‘zlar bilan xonaga kirib, partamga o‘tirdim. Masalani uzoq vaqt yechdim. Soatga qarasam 9 dan oshibdi. Sinfdoshlarim kelishmaganidan xavotirga tusha boshladim. Birdan xona eshigi ochilib, maktab qorovuli choy ko‘tarib kirib keldi va menga qarab:“Yaxshi yigit, kitob o‘qiyverib hafta kunlarini ham adashtirib qo‘yibsiz-da”, — dedi. Shundan so‘ng, gap nima haqida ketayotganini angladim. Shu kuni yakshanba ekan. Qorovul aka bilan bu holatdan miriqib kulishdik. Bu voqea xotiramda bir umrga muhrlandi.\n\nZuhra, 21 yosh, O‘zDJTU Xalqaro jurnalistika fakulteti talabasi:\n2010-yilning 1-avgusti men va egizak opam Fotima uchun yodda qolarli kun bo‘lgan. Biz ikki xil oliygohga hujjat topshirganmiz. Shu sababli Fotima bilan imtihondan so‘ng ko‘rishganmiz. Men imtihondan mamnun bo‘lib chiqqanman. Fotima esa shu kuni tinmay yig‘lagan. Sababini so‘rasak, u ona tili bo‘yicha test javoblarni varaqadagi chet tili uchun ajratilgan bo‘limga yozib qo‘yibdi. Keyin ularni asta-sekinlik bilan o‘z joyiga ko‘chiribdi. Xayriyatki, uning chet tilidan imtihoni yo‘q edi. Aks holda, barcha belgilaganlari xato sanalardi. Fotima javoblar e’lon qilingunicha 13 kun tushkun kayfiyatda, xavotirda yurdi. Men esa o‘zimga qattiq ishonib, quvonardim. Test javoblari ham ma’lum bo‘ldi. Fotima eng yuqori ball bilan byudjetga, men esa eng pastki o‘rinlarda kontrakt asosida o‘qishga kirdik. Abituriyentlik davri va imtihon biz egizaklar hayotida unutilmas voqeaga aylandi.\n\n Dilafruz, 20 yosh, O‘zDJTU 4-bosqich talabasi:\nImtihonlarni topshirib chiqqach, atrofimda yuzlab yoshlarni ko‘rib, ko‘nglimda katta qo‘rquv paydo bo‘la boshladi. Uyga kelsam, oyim ovqat suzib keldi. Shunda siqilganimdan shu darajada yig‘lagan ekanmanki, ko‘z yoshimdan ichayotgan ovqatim sho‘r bo‘lib ketibdi. Imtihon javoblari chiqqunicha har kuni yig‘laganman. Xonamdan chiqmaganman. Negadir o‘qishga kirishga bo‘lgan umidim so‘ngan. 9 yoshli ukam ham menga hamdard bo‘lib, xonamdan chiqmagan. Biroq, baxtimga menga ham talabalik baxti nasib etdi. Universitetga kirganimni 13-avgust kuni yarim tunda Beeline operatoridan kelgan xabar orqali bilganman.\n\nSevara, 24 yosh, TIMI 3-bosqich talabasi:\nImtihon topshiradigan kunim oliygohga o‘z vaqtida yetib kelganman. Atrofim to‘la yigit-qiz, barcha nazoratchilar tekshiruvidan tezroq o‘tib, ichkariga kirishga oshiqmoqda. Shunda mendan oldinda turga do‘mboqqina qiz e’tiborimni tortdi. U nazoratchilarga yaqindagina boshidan og‘ir jarrohlikni o‘tkazganini, ko‘richak bo‘lganini jon holatda tushuntira ketdi. Mening esa unga juda rahmim keldi. Tasodifni qarangki, o‘sha qiz bilan bir xonada o‘tirdik. Bir vaqt qog‘ozlar shitirlagani eshitildi. Haligi o‘zini kasal deb tanishtirgan qiz boshini partaga qo‘yib, kitob varaqlayotganiga ko‘zim tushdi. Bu holatni nazoratchilar darhol sezdi va qizning partasi tagidan bir uyum qog‘ozlarni topdi. Barchamiz hayratdan yoqa ushladik. Chunki imtihonga kirgan do‘mboqqina qiz ozg‘in va ixchamgina bo‘lib qolgandi.\n\nEldor, 22 yosh, Samarqand Iqtisodiyot va servis instituti 2-bosqich talabasi:\nEng yaqin do‘stim bilan bir oliygohga hujjat topshirdik. Qo‘shni bo‘lganimiz sababli uning dadasi erta tongda bizni imtihonga olib ketdi. Institutga yetib kelgach, navbatga turdik. Bir payt Jahongir pasporti orasidan nimanidir izlashga tushdi. U DTM varaqasini uyda qoldirib ketibdi. Shunda darhol uyga qarab yugurdik. Imtihon boshlanishiga so‘nggi daqiqalar qolganida yetib keldik. Yana biroz muddat kech qolsak, test sinovlariga kira olmasdik. Bu kunni do‘stim bilan har 1-avgust kuni kulib xotirlaymiz.\n\nYulduz, 22 yosh, JIDU 5-bosqich talabasi:\n2009-yil fransuz tili bo‘yicha respublika fan olimpiadasida 1-o‘ rinni olganman va o‘qishga imtiyozli ravishda qabul qilinganman. Shu bois, menga abituriyent bo‘lish nasib etmagan. Lekin 1-avgust kuni kursdoshlarim, do‘stlarimdan juda xavotirlanganman. Tushlikdan so‘ng sayrga chiqib, mahallamiz yaqinida joylashgan institutdagi abituriyentlarni uzoq vaqt kuzatib turganman. Keyin barcha dugonalarimga qo‘ng‘iroq qilib, imtihon qanday o‘tgani  haqida so‘ raganman. Bir tomondan ularga havasim kelsa, boshqa tomondan barchadan avval talaba bo‘lish nasib etganiga shukur qilganman.\n\nHurmatli abituriyentlar! Bugungi katta test sinovi ham ortda qoldi. Endi javoblar ma’lum bo‘ladigan kunni ming bir hayajon, sabrsizlik bilan kutamiz. O‘ylaymizki, barcha mehnatlaringiz va harakatlaringiz zoye ketmay, egallagan bilimlaringiz o‘z samarasini beradi. Yuqoridagi ishtirokchilarimiz singari sizlarga ham talabalik baxti nasib etsin.\nAziz mushtariylar, agar sizning ham hayotingizda abituriyentlikka bog‘liq esda qolarli, qiziq hodisalar bo‘lgan bo‘lsa, bizlar bilan o‘rtoqlashing. Fikr-mulohazalaringizni kutib qolamiz.", "category": "Mahalliy", "title": "Daryo haftalik so‘rovi: Men abituriyentligimda...", "date": "08/01/2013", "url": "https://daryo.uz/2013/08/01/daryo-sorovnomasi-men-abituriyent-bolganimda/"}
{"content": "Nikola Labs kompaniyasi iPhone 6 uchun mo‘ljallangan, energiyani havodan oluvchi ilk g‘ilofni namoyish etdi. Bu haqda Hi-tech.mail.ru xabar bermoqda.\n\nEkspertlarning fikricha, g‘ilof smartfon uyali aloqa signalini qabul qilishda ishlab chiqaradigan energiyaning 90 foizini qayta ishlab, uni qayta jo‘natadi va shuning hisobiga gadjet 30 foizga ko‘proq ishlaydi.\nGadjet Wi-Fi, LTE yoki Bluetooth kabi radiochastota signallarini o‘zgaruvchan tokka aylantira oladi va shu sabab istalgan simsiz aloqa tarmog‘ida havodan quvvat ola biladi, oxir-oqibat g‘ilof egasida ko‘chada quvvatlanuvchi uskuna yoki rozetka qidirib yurishga ehtiyoj qolmaydi.\nQuvvatlantiruvchi g‘ilofni ishlab chiqishda Ogayo universiteti xodimlari ishtirok etmoqda. Qayd etish joiz, Ogayo shtatining Elektrotexnika laboratoriyasi optika va radioelektronika sohasida tadqiqotlar olib boruvchi jahondagi eng yirik markazlardan biri hisoblanadi.\nHavodan energiya to‘plovchi g‘ilofning narxi uni ishlab chiqish uchun Kickstarter loyihasi orqali pul tikadigan investorlar uchun 99 dollardan oshmaydi.", "category": "Texnologiyalar", "title": "Nikola Labs kompaniyasi smartfonni Wi-Fi yordamida quvvatlantirish yo‘lini topdi", "date": "05/07/2015", "url": "https://daryo.uz/2015/05/07/nikola-labs-kompaniyasi-smartfonni-wi-fi-yordamida-quvvatlantirish-yolinin-topdi/"}
{"content": "Oliy Majlis Qonunchilik palatasi deputati Jamila Niyozova vafot etdi.\n\nJamila Niyozova 1958-yilda Nukus shahrida tug‘ilgan. 1980-yilda Toshkent davlat universitetini tamomlagan, huquqshunos, yuridik fanlari nomzodi bo‘lgan.\nU Qoraqalpog‘iston Respublikasining 8-Oqmang‘it saylov okrugidan Qonunchilik palatasi deputatligiga saylangan, Sanoat, savdo va qurilish masalalari qo‘mitasi a’zosi edi.", "category": "Mahalliy", "title": "Oliy Majlis Qonunchilik palatasi deputati Jamila Niyozova vafot etdi", "date": "02/24/2019", "url": "https://daryo.uz/2019/02/24/oliy-majlis-qonunchilik-palatasi-deputati-jamila-niyozova-vafot-etdi/"}
{"content": "2-sentabr, juma kuni Uzoq Sharqda rossiyalik va chet ellik investorlar bilan uchrashgan Rossiya prezidenti Vladimir Putin Xitoyda Rossiya muzqaymog‘i sevib iste’mol qilinishi, biroq uning XXRga eksporti go‘yoki cheklanganligini bilib hayratlanganligini ma’lum qildi. Bu haqda “TASS” xabar bermoqda.\n\nUchrashuv ishtirokchilaridan biri, Xitoy biznesi vakili Rossiya muzqaymog‘i XXRda sevib iste’mol qilinishi, biroq uni Xitoyga katta partiyada olib kirish taqiqlanganligini ma’lum qildi. U bunday taqiqning sababiga aniqlik kiritmadi, biroq Rossiya prezidentini ushbu muammoni hal etishga chaqirdi.\n“Siz go‘yoki muzqaymoq millat mulki yoki madaniy boylik bo‘lgani kabi uni olib kirishga taqiq haqida ma’lum qilib, meni hayron qoldirdingiz. Bu haqda birinchi marta eshitishim”, — dedi u.\n“Agar uni topish shunchalik qiyin bo‘lsa, bundan keyin Xitoyga tashrif buyurgan paytlarimda XXR raisi Si Szinpinga maxsus sovg‘a tariqasida muzqaymoq olib kelaman”, — dedi tabassum bilan Rossiya rahbari.", "category": "Dunyo", "title": "Putin Xitoy rahbariga hazillashib Rossiya muzqaymog‘ini olib kelishga va’da berdi", "date": "09/02/2016", "url": "https://daryo.uz/2016/09/02/putin-xitoy-rahbariga-hazillashib-rossiya-muzqaymogini-olib-kelishga-vada-berdi/"}
{"content": "Amerikalik yengilmas bokschi Floyd Meyvezer Rossiya fuqaroligini olish istagida. Bu haqda uning o‘zi Rossiya 24 telekanaliga bergan intervyusida aytib o‘tdi.\n\nMeyvezerning qayd etishicha, bu kun kelishini bokschi sabrsizlik bilan kutmoqda. Rossiyada u bank biznesi bilan shug‘ullanishni maqsad qilgan. Ma’qul variant chiqsa, u bank sohasiga sarmoya kiritish va rossiyalik ishbilarmonlar bilan hamkorlik qilish istagida.\n40 yoshli Meyvezer Rossiyadan uy izlayotgan bo‘lib, buning uchun unga biroz vaqt kerakligini qo‘shimcha qilgan. Bu vaqt ichida u Checheniston rahbari Ramzan Qodirov bilan ham uchrashishga muvaffaq bo‘ldi. Qodirovning so‘zlariga ko‘ra, Meyvezer o‘ziga aynan Grozniydan uy olishni maqsad qilgan.\n\nBokschi shu kunga qadar professional ringda 50 ta jang o‘tkazgan bo‘lib, ularning barchasida raqiblarini yengishga muvaffaq bo‘lgandi. O‘zining so‘nggi jangini shu yilning 27-avgust kuni UFC vakili Konor MakGregorga qarshi o‘tkazgan Meyvezer, raqibini nokaut qilib, evaziga 300 million dollar gonorar olgandi.\nMeyvezer nima sababdan fuqaroligini o‘zgartirishni niyat qilganiga qo‘shimcha izoh bermagan.", "category": "Sport", "title": "Afsonaviy Floyd Meyvezer Rossiya fuqaroligini olish istagini bildirdi. U o‘ziga yangi boshpana izlamoqda", "date": "12/09/2017", "url": "https://daryo.uz/2017/12/09/afsonaviy-floyd-meyvezer-rossiya-fuqaroligini-olish-istagini-bildirdi-u-oziga-yangi-boshpana-izlamoqda/"}
{"content": "Barselonadagi Xalqaro mobil kongress (MWC) da Facebook asoschisi Mark Sukerberg butun dunyo bo‘ylab mutaxassislarni eng ko‘p qiziqtiradigan savol − u qanday ishga olishi haqidagi savolga javob qaytardi, deb xabar bermoqda “Lifenews.ru”.\n\nSukerbergning so‘zlariga ko‘ra, u suhbatda bo‘lgan kishining o‘rniga o‘zini qo‘yib ko‘rib, taklif etilgan ishni qilishga o‘zi rozi bo‘lishini tasavvur qilsagina uni ishga olishini tan olgan.\nFacebook asoschisining ma’lum qilishicha, u har doim suhbatga kelgan bo‘lajak xodimning o‘rniga o‘zini qo‘yib ko‘radi. Sukerbergning fikricha, bu nomzod unga to‘g‘ri kelishi yoki to‘g‘ri kelmasligini bilishning eng yaxshi usulidir.", "category": "Texnologiyalar", "title": "Mark Sukerberg xodimlarni qanday ishga olishini so‘zlab berdi", "date": "03/06/2015", "url": "https://daryo.uz/2015/03/06/mark-sukerberg-xodimlarni-qanday-ishga-olishini-sozlab-berdi/"}
{"content": "Farg‘ona viloyatida ayni paytda 15 mingdan ortiq kuzatuv kameralari ishlab turibdi. Bu haqda “Daryo” muxbiri Azizjon Ermatov xabar bermoqda.\n\nViloyatda huquqbuzarliklar profilaktikasi samaradorligini oshirish, jinoyatlarni tezkorlik bilan fosh etish maqsadida savdo va xizmat ko‘rsatish obyektlarining 9 853 tasiga, ta’lim muassasalarining 1 740 tasiga, davlat va xo‘jalik boshqaruvi organlarining 288 tasiga, shuningdek, 3 217 ta ko‘p qavatli uy-joylarga kuzatuv kameralari o‘rnatilgan.\nZamonaviy texnologiyalardan foydalanish o‘zining ijobiy samarasini bermoqda. Hozirda sodir etilgan 15–17 foiz jinoyatlar, 30 foizgacha huquqbuzarliklar aynan videotasvirlar yordamida aniqlangan.", "category": "Mahalliy", "title": "Farg‘onada 15 mingdan ortiq kuzatuv kameralari o‘rnatildi", "date": "08/05/2018", "url": "https://daryo.uz/2018/08/05/fargonada-15-mingdan-ortiq-kuzatuv-kameralari-ornatildi/"}
{"content": "Britni Spirs o‘zining muxlislarini hayratda qoldirishni davom ettirmoqda. Qo‘shiqchi Anjelina Joli va Bred Pittlarning oilasida enaga bo‘lib ishlashni istayotganligini bildirdi. Bu haqda “Segodnya.ua” xabar beradi.\n\n“Bred Pitt bilan avvalroq uchrashganman, biroq men uning oilasi bilan yana uchrashishni va ularning farzandlariga enagalik qilishni istardim”, — deydi 33 yoshli qo‘shiqchi.\nBritnining o‘zida ikki nafar o‘g‘il farzand bor. Ular 9 yoshli Shon va 8 yoshli Jeydenlardir.", "category": "Madaniyat", "title": "Britni Spirs Anjelina Joli va Bred Pittlar oilasida enaga bo‘lib ishlamoqchi", "date": "07/13/2015", "url": "https://daryo.uz/2015/07/13/britni-spirs-anjelina-joli-va-bred-pittlar-oilasida-enaga-bolib-ishlamoqchi/"}
{"content": "O‘zbekistonning Qozon shahridagi (Rossiya) Bosh konsulxonasi ma’lumotlarga ko‘ra, 27-sentabr kuni M5-Ural avtomobil yo‘lida sodir bo‘lgan yo‘l-transport hodisasi oqibatida 5 nafar O‘zbekiston fuqarosi jabrlangan. Bu haqda Tashqi ishlar vazirligi xabar berdi.\n\nMa’lum qilinishicha, jabrlanganlar turli xil jarohatlar bilan Nijniy Lomov tumanlararo kasalxonasiga yotqizilgan. Kasalxona vakilining so‘zlariga ko‘ra, tibbiy yordam ko‘rsatilganidan keyin ularning ahvoli barqarorlashgan.\nBosh konsulxona vaziyatni nazoratga olgan. Konsullik-huquqiy departamenti Rossiyaning Volgabo‘yi federal okrugi (Boshqirdiston Respublikasi, Kirov viloyati, Mariy El Respublikasi, Mordoviya Respublikasi, Nijniy novgorod viloyati, Orenburg viloyati, Penza viloyati, Perm o‘lkasi, Samara viloyati, Saratov viloyati, Tatariston Respublikasi, Udmurtiya Respublikasi, Ulyanov viloyati, Chuvashiya Respublikasi) hududida bo‘lib turgan O‘zbekiston fuqarolariga ular zarurat tug‘ilgan holatlarda mamlakatning Qozon shahridagi Bosh konsulxonasiga quyidagi telefon orqali murojaat qilishlari mumkinligini eslatib o‘tgan: +7-967-772-66-00.\n", "category": "Dunyo", "title": "Rossiyada ro‘y bergan YTHda besh nafar o‘zbekistonlik jabrlandi (video)", "date": "09/28/2019", "url": "https://daryo.uz/2019/09/28/rossiyada-roy-bergan-ythda-besh-nafar-ozbekistonlik-jabrlandi/"}
{"content": "Samsung kompaniyasi Galaxy Note 7 smartfonlarini tiklab yoki qayta ishlab o‘tirmay, butunlay yo‘q qiladi. Bu haqda “Korrespondent.net” xabar bermoqda.\n\nKompaniya vakillari gadjetlarni xavfsiz tarzda utilizatsiya qilish usuli borligini ta’kidlab o‘tdi.\nAmmo, ekspertlarning fikricha, smartfonlarning to‘liq yo‘q qilinishi atrof muhitga salbiy ta’sir o‘tkazadi.\n11-oktabr kuni Galaxy Note 7 ishlab chiqarish to‘xtatilgani e’lon qilindi.", "category": "Texnologiyalar", "title": "Samsung barcha Galaxy Note 7 larni yo‘q qiladi", "date": "10/13/2016", "url": "https://daryo.uz/2016/10/13/samsung-barcha-galaxy-note-7-larni-yoq-qiladi/"}
{"content": "Madridning “Real” klubi bosh murabbiyi Karlo Anchelotti yakshanba kuni iste’foga chiqarilsa, faoliyatini “Barselona”da davom ettirishi mumkin, deb xabar bermoqda “Uff.uz”.\n\nEl País nashri tomonidan xabar qilinishicha, agarda “Barselona”dan Luis Enrike ketsa, uning o‘rniga Anchelotti taklif qilinishi mumkin. Enrike hamon klubdagi taqdiriga oydinlik kiritmagan.\nXabar qilinishicha, “Barselona” sport direktori Aredo Brayda avval “Milan”da Anchelotti bilan birga ishlagan va u bilan muzokara o‘tkazishga ham ulgurgan.", "category": "Sport", "title": "Luis Enrike ketsa, “Barselona”ga Karlo Anchelotti taklif qilinishi mumkin", "date": "05/21/2015", "url": "https://daryo.uz/2015/05/21/luis-enrike-ketsa-barselonaga-karlo-anchelotti-taklif-qilinishi-mumkin/"}
{"content": "Oxirgi paytlarda Samsung kompaniyasining Galaxy Note 7 fableti akkumulyatorlari portlab ketayotgani bilan bog‘liq xabarlar keng muhokamalarga sabab bo‘lib kelmoqda. Endilikda esa Samsung Galaxy S7 Edge smartfonlari ham portlab ketayotgani ma’lum bo‘ldi, deb xabar beradi “Babbler.me”.\n\n30-may kuni AQShning Ogayo shtatida istiqomat qiluvchi Daniel Ramirez qurilishda ishlayotgan paytda uning cho‘ntagidagi Samsung Galaxy S7 Edge portlab ketdi. Erkakda ikkinchi va uchinchi darajali kuyish qayd qilindi.\nInternetda uning tanasidagi jarohatlar hamda shimining ahvoli ko‘rsatilgan rasmlar paydo bo‘ldi.", "category": "Texnologiyalar", "title": "AQShda Samsung Galaxy S7 Edge smartfoni portlab ketdi", "date": "09/12/2016", "url": "https://daryo.uz/2016/09/12/aqshda-samsung-galaxy-s7-edge-smartfoni-portlab-ketdi/"}
{"content": "Belarus prezidenti Aleksandr Lukashenko neft yetkazib berish haqidagi Rossiya bilan kelishuv to‘xtatib qo‘yilganligi tufayli mamlakat sudga da’vo kiritganligini ma’lum qildi. Bu haqda “Kommersant” xabar bermoqda.\n\n“Dastlab yiliga 24 million tonna neft yetkazib berishga kelishdik. Keyin 18 million tonnagacha, undan so‘ng 16 million tonnagacha qisqartirildi, hozir esa 12 million tonna haqida so‘z yuritilmoqda”, — deydi janob Lukashenko “Prezident bilan katta suhbat” matbuot anjumanida.\n“Gaz bo‘yicha kelishuvga erisha olmadik, ular esa neft yetkazib berishni qisqartirdi. Biz sudga murojaat qildik, ish sudda ko‘riladi”, — dedi Belarus yetakchisi.\nLukashenko dunyo bo‘yicha neft narxi arzonlashganligi sababli Rossiya gazining qiymati pasayishi lozimligini ham ta’kidladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Belarus neft yetkazib berishni qisqartirganligi uchun Rossiyani sudga berdi", "date": "02/04/2017", "url": "https://daryo.uz/2017/02/04/belarus-neft-yetkazib-berishni-qisqartirganligi-uchun-rossiyani-sudga-berdi/"}
{"content": "1-iyun — Xalqaro bolalarni muhofaza qilish kuni va “Faxrli inson” xayriya loyihasining 3 yilligi munosabati bilan “Gemotologiya” qoshidagi oqqon (leykemiya) bilan og‘rigan bolakaylar uchun Sayyod.com sayti tashkilotchiligi ostida maxsus bayram tadbiri o‘tkazildi, deb xabar beradi “Sayyod.com”.\n\nTadbirda 40 dan ziyod xonandalar ishtirok etdi. Ular orasida Nasiba Abdullayeva, Ozoda Nursaidova, Feruza Jumaniyozova, Rayhon, Munisa Rizayeva, Shohruxxon, Shahnoz, Dilso‘z, Imron, Shahboz va Navro‘z, Leyli, Saida, Shahzod Murodov, Tamila, Yagona, Yakzon, Bilolxo‘ja, Maysara, Sardor Rahimxon, Oybek va Nigora, Diyor guruhi, Dilafro‘z, Shahlo Ahmedova, Shoira Otabekova, Kaniza, Samir, Ali Otajonov, Muzaffar Mirzarahimov, Shoira Otabekova, Bahrom Nazarov, Shahriyor, Halima qiziqchi, aktyorlar Asal Shodiyeva va Adiz Rajabov, boshlovchi Otabek Tojiboyev, radioboshlovchi Shirin G‘ofurova, fotograf Muhiddin Ali va boshqalar bor edi.\n\n\n\n\n\nBundan tashqari tadbirda “Lokomotiv”, “Paxtakor”, “Bunyodkor”, “Nasaf”, “Olmaliq”, “Qo‘qon-1912” futbol klublari, Muxlis.uz sayti va Ko‘kcha masjidi vakillari ishtirok etdi.\n\n\n\n\n\n\nJami 66 kishi qon topshirgan va 22 million so‘m pul mablag‘lari yig‘ilgan.", "category": "Madaniyat", "title": "Futbol, kino va estrada vakillari “Faxrli inson” loyihasida ishtirok etdi (foto)", "date": "06/08/2015", "url": "https://daryo.uz/2015/06/08/futbol-kino-va-estrada-vakillari-faxrli-inson-loyihasida-ishtirok-etdi-foto/"}
{"content": "Rossiyalik taniqli prodyuser Maksim Fadeyev “Golos” shousi yulduzi Nargiz Zokirovani 6-iyun kuni Moskvada bo‘lib o‘tadigan “Muz-TV” telekanali mukofotlarini topshirish marosimiga tayyorlamoqda. Bu haqda Vokrug.tv xabar berdi.\n\n“Prodyuserlik markazimizga Nargizning kelib qo‘shilganidan juda xursandman, — deb yozadi Fadeyev o‘zining Twitter’ida. — Nargizdek ijodkor bilan birga ishlashdan baxtiyorman. Xush kelibsan, Nargiz. Senga pand berib qo‘ymayman”.\nShuningdek, prodyuser Nargiz uchun “chin qalbdan” qo‘shiq yozganini, u “Muz-TV” marosimigacha tayyor bo‘lib qolishini qo‘shimcha qilgan.\nEslatib o‘tamiz, “Golos” teleshousining ikkinchi mavsumida yurtdoshimiz Nargiz Zokirova ishtirok etdi va ikkinchi o‘rinni egalladi. 1984-yil rejissor Ali Hamroyevning “Vodillik kelin” filmida yangragan “Sen ketarsan” nomli qo‘shiq orqali tanilgan Nargiz O‘zbekiston Xalq artisti Farruh Zokirovning jiyanidir.\nXonanda 1971-yil Toshkentda san’atkorlar oilasida tug‘ilgan. U taniqli opera qo‘shiqchisi, teatr va kino aktyori, O‘zbekiston xalq artisti Karim Zokirovning nabirasi. Nargiz 14 yoshida Yurmaladagi qo‘shiqlar tanlovida qatnashgan. 90-yillarda o‘zbek estradasida ijod qila boshlagan. 1995-yilda AQShga ko‘chib ketgan va oradan 20 yil o‘tib, 42 yoshida Rossiya sahnasida ko‘rinish berdi.\nNargiz Zokirovaga teletanlov sahnasiga chiqqan ilk daqiqalardan boshlab ko‘pchilik qiziqish bildirdi. Bunga sabab xonandaning tashqi ko‘rinishi, noodatiy imidji, deyish mumkin. U noan’anaviy soch turmagi, bosh va qo‘llarida tatuirovkalar, turli taqinchoqlar bilan mutlaqo “o‘zbekcha” bo‘lmagan ko‘rinishda sahnaga chiqdi.", "category": "Madaniyat", "title": "Nargiz Zokirova Rossiyalik taniqli prodyuser Maksim Fadeyev bilan birga ish boshladi", "date": "05/26/2014", "url": "https://daryo.uz/2014/05/26/nargiz-zokirova-rossiyalik-taniqli-prodyuser-maksim-fadeyev-bilan-birga-ish-boshladi/"}
{"content": "Shanxay hamkorlik tashkilotiga a’zo bo‘lishni istagan davlatlar soni ko‘payib bormoqda, bu esa tashkilot nufuzi oshib borayotganidan dalolat beradi. Qirg‘iziston prezidenti Almazbek Atambayev Bishkekda bo‘lib o‘tayotgan ShHTga a’zo davlatlar hukumat rahbarlarining yig‘ilishida bu haqda ma’lum qildi, deya xabar beradi “TASS”. \n\n“Biz katta miqyosdagi ishlarni birgalikda amalga oshiryapmiz. ShHT qanchalik mustahkam bo‘lsa, dunyo shunchalik barqaror bo‘lib boraveradi. Hindiston va Pokistonning tashkilot tarkibiga qabul qilish haqidagi qaror uning salohiyati ortishiga olib keladi. Kelgusida faoliyatimiz birmuncha osonroq kechadi, chunki Ufada ShHTning taraqqiyot strategiyasini qabul qildik. Biz yaqin 10 yil mobaynidagi harakatlar aniq belgilab qo‘yilgan ushbu strategiyaga qat’iy amal qilishimiz zarur”, — deya ta’kidladi Atambayev. \nBishkekda bo‘lib o‘tayotgan ShHT hukumat rahbarlarining 15-yig‘ilishida Rossiya, Qozog‘iston, Xitoy, Qirg‘iziston va Tojikiston bosh vazirlari ishtirok etmoqda. O‘zbekiston delegatsiyasini bosh vazirning birinchi o‘rinbosari, moliya vaziri Rustam Azimov boshqarmoqda.", "category": "Dunyo", "title": "Almazbek Atambayev: ShHT qanchalik mustahkam bo‘lsa, dunyo shunchalik barqaror bo‘lib boraveradi", "date": "11/03/2016", "url": "https://daryo.uz/2016/11/03/almazbek-atambayev-shht-qanchalik-mustahkam-bolsa-dunyo-shunchalik-barqaror-bolib-boraveradi/"}
{"content": "“Chelsi” mavsumdagi uchinchi mag‘lubiyatini qabul qilib oldi. London derbisini “Uayt Xart Leyn”da o‘tkazgan Antonio Konte jamoasi o‘z darvozasidan 2 ta gol o‘tkazib yubordi va bunga javob qaytara olmadi.\n\nBu “Tottenhem”ning ketma-ket beshinchi g‘alabasi bo‘ldi va klub turnir jadvalida “Chelsi” hamda “Liverpul”dan keyin uchinchi o‘ringa ko‘tarilib oldi. Jamoaning 20 yoshli yarim himoyachisi Dele Alli ketma-ket uchta turda dubl qayd etishga muvaffaq bo‘ldi.\nMa’lumot uchun, tomonlarning “Chelsi” maydonida kechgan o‘yinida “aristokratlar” 2:1 hisobida muvaffaqiyat qozongandi. Mazkur tur doirasidan o‘rin olgan dastlabki uchrashuvlar, “Manchester Yunayted”ning o‘yini va keyingi o‘yinlar natijasini keltirilgan havolalar orqali bilish mumkin.\n\nBunga qadar ketma-ket g‘alabalar soni bo‘yicha “Arsenal”ning 14 talik seriyasi rekord bo‘lib turgandi. “Chelsi” esa buni takrorlay olmadi.\nShu bilan Angliya premyer-ligasida Boxing Day o‘z yakuniga yetdi va jamoalar 14-yanvar sanasiga qadar ta’tilga chiqdi.\nAngliya premyer-ligasi\n 20-tur bellashuvi\n 4-yanvar, chorshanba\nGollar: Dele Alli, 45+1 (1:0). Dele Alli, 54 (2:0).\n", "category": "Sport", "title": "Boxing Day 13 ta o‘yinda ketma-ket zafar quchgan “Chelsi”ning “Tottenhem”dan mag‘lubiyati bilan yakun topdi", "date": "01/05/2017", "url": "https://daryo.uz/2017/01/05/boxing-day-13-ta-oyinda-ketma-ket-zafar-quchgan-chelsining-tottenhemdan-maglubiyati-bilan-yakun-topdi/"}
{"content": "Suriyalik jurnalist Xmeymim aviabazasida noodatiy jangovar mashinani suratga tushirdi, deb yozadi “Vesti.ru”. Uni Suriya rahbari Bashar Asadga uning Rossiya harbiy obyektiga tashrifi chog‘ida namoyish qilishdi.\n\nBir qarashda prezidentga T-72 tanki bazasiga qurilgan “Terminator-2” tanklarni qo‘llab-quvvatlovchi jangovar mashinani ko‘rsatishgan. Uni tankka qarshi raketalar joylashuviga qarab osongina tanib olish mumkin: ular maxsus qoplamalarga o‘rnatilgan.\nAmmo korpus avvalgi versiyadagi “Terminator”ga tegishli, u T-90 asosida yaratilgan.\nDemak, Bashar Asad ikkita “Terminator”ning qandaydir gibridini ko‘rgan, deb yozadi nashr. Bungacha tanklarni qo‘llab-quvvatlovchi jangovar mashinaning bunday versiyasi haqida hech narsa ma’lum bo‘lmagan.", "category": "Dunyo", "title": "Rossiyaning Suriyadagi bazasida noodatiy “Terminator” paydo bo‘ldi", "date": "06/28/2017", "url": "https://daryo.uz/2017/06/28/rossiyaning-suriyadagi-bazasida-noodatiy-terminator-paydo-boldi/"}
{"content": "Alisher Usmonov 1990-yillar oxiri — 2000-yillar boshidan internet-investorga aylanishga uringan. Biroq, Forbes’ning yozishicha, uning dastlabki harakatlarini 2001-yilda “dotkomlar inqirozi” yo‘qqa chiqargan.\n\n1990-yillar oxirida Alisher Usmonov Londonda istiqomat qiluvchi eronlik ishbilarmon Farhod Moshiriy bilan birga Unisys kompaniyasi aksiyalariga pul tikib, 32 million dollar yo‘qotgan. Bundan tashqari, metall bilan savdo qilish maqsadida europe-steel.com internet-birjasini ishga tushirgan, biroq keyinchalik bu loyiha yopilgan.\nBir investbankirning so‘zlariga ko‘ra, Alisher Usmonov 2001-yili rekord darajada arzonlashib ketgan Yahoo internet-gigantini sotib olish uchun kredit taqdim etishlarini so‘ragan. “Alisher Usmonov bu gaplarni tasdiqlaydi: haqiqatan ham shunday loyiha bo‘lgan, biroq banklar buning uchun qarz berishdan bosh tortgan”, deb yozadi Forbes.\nMa’lumot uchun, “TASS” axborotiga ko‘ra, 48 foizi Alisher Usmonovga tegishli bo‘lgan USM Holdings xoldingi hozirgi vaqtda Mail.ru Group korporatsiyasi egasi hisoblanadi, shuningdek, Xitoydagi bir qator internet-loyihalarga sarmoya kiritgan.", "category": "Texnologiyalar", "title": "Alisher Usmonov 2001-yili Yahoo internet-kompaniyasini sotib olishga uringan", "date": "01/08/2016", "url": "https://daryo.uz/2016/01/08/alisher-usmonov-2001-yili-yahoo-internet-kompaniyasini-sotib-olishga-uringan/"}
{"content": "Jahonning sobiq birinchi raketkasi, hozirda yettinchi raqamli tennischi bo‘lib turgan ispaniyalik Rafael Nadal, “Rolan Garros” turnirida bahosi 800 000 AQSh dollari turuvchi RM 27-02 qo‘l soatida kortga chiqdi, deb xabar qiladi “Olamsport.com”.\n\nSoat ishlab chiqaruvchi Richard Mille kompaniyasini reklama qiluvchi Nadal bundan avvalgi ishtiroklarida yarim million dollar turuvchi RM 027 soatlarida kortda harakat qilgan edi.\nRM 27-02 modelidagi soatlar butun dunyo bo‘yicha bor-yo‘g‘i 50 ta nusxada ishlab chiqarilgan.", "category": "Sport", "title": "Tennischi Rafael Nadal 800 ming dollarlik soat bilan kortga chiqdi", "date": "05/27/2015", "url": "https://daryo.uz/2015/05/27/tennischi-rafael-nadal-800-ming-dollarlik-soat-bilan-kortga-chiqdi/"}
{"content": "“Parol” nashri Toshkent shahridagi “Fleshka” savdo majmuasida sotilayotgan eng qimmat smartfonlarning 10-avgust holatiga ko‘ra narxlarini taqdim etdi.\n\nUnda 6 dyuymli displey, 1 Gb tezkor va 64 gigabaytgacha kengaytirish mumkin bo‘lgan 8 Gb ichki xotira, 5 megapikselli kamera, 1,7 GGs chastotaga ega ikki yadroli Snapdragon 400 protsessori, 3400 mA·soat quvvatga ega batareya, Windows Phone 8 operatsion tizimi o‘rnatilgan.\n\nUnda 5 dyuymli displey, 2 Gb tezkor va 32 gigabaytgacha kengaytirish mumkin bo‘lgan 8 Gb ichki xotira, 2,1 megapikselli old va 13,1 megapikselli orqa kamera, 1,5 GGs chastotaga ega to‘rt yadroli Cortex A-7 protsessori, 2000 mA·soat quvvatga ega batareya, Android 4.2.1 operatsion tizimi o‘rnatilgan.\n\nUnda 5,2 dyuymli displey, 2 Gb tezkor va kengaytirish mumkin bo‘lmagan 32 yoki 64 Gb ichki xotira, 2,1 megapikselli old va 13 megapikselli orqa kamera, 2,26 GGs chastotaga ega to‘rt yadroli Snapdragon 800 protsessori, 3000 mA·soat quvvatga ega batareya, Android 4.2.2 operatsion tizimi o‘rnatilgan.\n\nUnda 4,7 dyuymli displey, 2 Gb tezkor va kengaytirish mumkin bo‘lmagan 8 yoki 16 Gb ichki xotira, 2,1 megapikselli old va 13 megapikselli orqa kamera, 1,7 GGs chastotaga ega to‘rt yadroli Snapdragon 600 protsessori, 2300 mA·soat quvvatga ega batareya, Android 4.1.2 operatsion tizimi o‘rnatilgan.\n\nUnda 6 dyuymli displey, 2 Gb tezkor va 64 gigabaytgacha kengaytirish mumkin bo‘lgan 16 Gb ichki xotira, 1,2 megapikselli old va 20 megapikselli orqa kamera, 2,2 GGs chastotaga ega to‘rt yadroli Snapdragon 800 protsessori, 3400 mA·soat quvvatga ega batareya, Windows Phone 8 operatsion tizimi o‘rnatilgan.\n\nUnda 5,7 dyuymli displey, 3 Gb tezkor va 64 gigabaytgacha kengaytirish mumkin bo‘lgan 16 Gb ichki xotira, 2 megapikselli old va 13 megapikselli orqa kamera, 2,3 GGs chastotaga ega to‘rt yadroli Snapdragon 800 protsessori, 3200 mA·soat quvvatga ega batareya, Android 4.3 operatsion tizimi o‘rnatilgan.\n\nUnda 4 dyuymli displey, 1 Gb tezkor va 16 Gb / 32 Gb / 64 gb ichki xotira, 1,2 megapikselli old va 8 megapikselli orqa kamera, 1,3 GGs chastotaga ega ikki yadroli Apple A6 protsessori (DDR2), 1440 mA·soat quvvatga ega batareya, iOS 6 operatsion tizimi o‘rnatilgan.\n\nUnda 5,2 dyuymli displey, 3 Gb tezkor va 128 gigabaytgacha kengaytirish mumkin bo‘lgan 16 Gb ichki xotira, 2,2 megapikselli old va 20,7 megapikselli orqa kamera, 2,3 GGs chastotaga ega to‘rt yadroli Snapdragon 801 protsessori, 3200 mA·soat quvvatga ega batareya, Android 4.4.2 operatsion tizimi o‘rnatilgan.\n\nUnda 5,1 dyuymli displey, 2 Gb tezkor va 128 gigabaytgacha kengaytirish mumkin bo‘lgan 16 Gb ichki xotira, 2 megapikselli old va 16 megapikselli orqa kamera, 2,5 GGs chastotaga ega to‘rt yadroli Snapdragon 801 protsessori, 2800 mA·soat quvvatga ega batareya, Android 4.4.2 operatsion tizimi o‘rnatilgan.\n\nUnda 4 dyuymli displey, 1 Gb tezkor 16 Gb / 32 Gb / 64 Gb ichki xotira, 1,2 megapikselli old va 8 megapikselli orqa kamera, 1,3 GGs chastotaga ega ikki yadroli Apple A7 protsessori (DDR3), 1560 mA·soat quvvatga ega batareya, iOS 7 operatsion tizimi o‘rnatilgan.\nShuningdek, “Parol” nashri tomonidan 10-avgust holatiga ko‘ra Toshkent shahrida sotilayotgan eng arzon smartfonlar narxlari ham taqdim etilgan.", "category": "Texnologiyalar", "title": "O‘zbekistonda sotilayotgan eng qimmat smartfonlar o‘nligi taqdim etildi (10.08.2014)", "date": "08/12/2014", "url": "https://daryo.uz/2014/08/12/ozbekistonda-sotilayotgan-eng-qimmat-smartfonlar-onligi-taqdim-etildi-10-08-2014/"}
{"content": "O‘zbekiston operatorlari va provayderlari telekommunikatsiya tarmoqlarida IPv6 protokoliga o‘tish bo‘yicha tadbirlar rejasini muhokama qildi, deya xabar bermoqda Axborot texnologiyalari va kommunikatsiyalarini rivojlantirish vazirligi matbuot xizmati.\n\nUchrashuvda aytilishicha, axborot uzatish tarmog‘ini yanada rivojlantirish uchun IPv6 adresatsiyasidan foydalanishga o‘tish kerak. Bu, birinchi navbatda, dunyoda IPv4 manzillari yetishmasligi bilan bog‘liq.\nIPv6 manzillarini joriy qilish jarayoni ancha murakkab, chunki u iqtisodiy, texnik va ekspluatatsion jabhalarni qamrab oladi. U uzoq muddatli loyiha bo‘lgani sababli, o‘tish strategiyasini oldindan rejalashtirish zarur.\nTelekommunikatsiya bozori vakillari uchrashuvda konstruktiv takliflar bilan chiqdi va muhokamani “Uforum.uz” maydonida davom ettirishga qaror qildi.", "category": "Texnologiyalar", "title": "O‘zbekiston operatorlari va provayderlari IPv6 manzillaridan foydalanishga o‘tish rejasini muhokama qildi", "date": "10/22/2015", "url": "https://daryo.uz/2015/10/22/ozbekiston-operatorlari-va-provayderlari-ipv6-manzillaridan-foydalanishga-otish-rejasini-muhokama-qildi/"}
{"content": "Sirdaryo viloyati Mirzaobod tumanida yangilangan namunaviy loyihalar asosida barpo etilgan 32 uy foydalanishga topshirildi. Bu haqda O‘zA xabar bermoqda. \n32 oilaga mo‘ljallangan ikkita 2 qavatli uy “Javohir Farhod hamkor servis” xususiy korxonasi quruvchilari tomonidan bunyod etildi. \n“Yangilangan loyihalar asosida barpo etilgan 2 xonali uylardan biriga ega bo‘lganimdan xursandman. Uyimizda barcha qulaylik mujassam. Tabiiy gaz, elektr energiyasi, ichimlik suvi, isitish tizimi bekamu ko‘st ishlamoqda”, — deydi Nargiza Esonboyeva.\nXabar berishlaricha, Mirzaobod tumani hokimligi tomonidan uy to‘yiga atab dasturxon yozilgan.", "category": "Mahalliy", "title": "Mirzaobod tumanida 32 oila yangi uyga ko‘chib o‘tdi", "date": "11/15/2017", "url": "https://daryo.uz/2017/11/15/mirzaobod-tumanida-32-oila-yangi-uyga-kochib-otdi/"}
{"content": "“Popcorn.uz” sayti “Ko‘chaning bolasi” deb nomlangan yangi film suratga olinayotganini xabar berdi.\n\nAyni kunda bosh rollardan birini yosh va iste’dodli aktrisa Shahzoda Muhamedova ijro etayotgan “Ko‘chaning bolasi” filmining tasvirga olish jarayonlari qizg‘in davom etmoqda.\n\nEslatib o‘tamiz, bir necha kun oldin Shahzoda Muhamedova uni “o‘ynash”ga chiqargan saytni sudga bergani ma’lum bo‘lgandi.", "category": "Madaniyat", "title": "Shahzoda Muhamedova “Ko‘chaning bolasi” filmida suratga tushmoqda", "date": "07/17/2015", "url": "https://daryo.uz/2015/07/17/shahzoda-muhamedova-kochaning-bolasi-filmida-suratga-tushmoqda/"}
{"content": "Argentinada sovuq ob-havo tufayli yetti kishi halok bo‘ldi. Bu haqda “RIA Novosti”ga tayanib, “Korrespondent.net” xabar berdi.\n\nHalok bo‘lganlarning ikki nafari Neuken va Misones provinsiyalarida sovuqdan, yana besh nafari esa pechlardan chiqqan is gazidan zaharlanib olamdan o‘tgan.\nArgentinaga qattiq sovuq o‘tgan hafta kelgan. San-Karlos-de-Bariloche shahrida havo harorati -25,4 Selsiyga — ushbu aholi punktida qayd etilgan rekord darajadagi past haroratga tushib ketgan.", "category": "Dunyo", "title": "Argentinada sovuqdan yetti kishi halok bo‘ldi", "date": "07/19/2017", "url": "https://daryo.uz/2017/07/19/argentinada-sovuqdan-yetti-kishi-halok-boldi/"}
{"content": "Nautilus loyihasi olimlari ilonbaliqlarning tabiiy yashash muhitida ko‘rish juda qiyin bo‘lgan noyob turiga duch keli, deb yozadi TJournal.\nMavjudot dastlab dumli guvalachaga o‘xshab ko‘rindi, ammo keyinroq ma’lum bo‘lishicha, bu vaqtda uning og‘zi ochiq holatda bo‘lgan ekan. Baliq og‘zini yopgach, kichik ilon ko‘rinishini oldi va suzib ketdi.\n", "category": "Dunyo", "title": "Olimlar okean tubidan g‘alati baliqni topdi. U dumli ulkan og‘izga o‘xshaydi (video)", "date": "09/24/2018", "url": "https://daryo.uz/2018/09/24/olimlar-okean-tubidan-galati-baliqni-topdi-u-dumli-ulkan-ogizga-oxshaydi-video/"}
{"content": "Qiziqchi Shukrullo Isroilov aktrisa va so‘z ustasi Halima Ibragimova bilan qanday tanishib qolganini ma’lum qildi. Bu haqda “So‘g‘diyona” gazetasi xabar bermoqda.\n\n“2007-yili “Bo‘g‘irsoq-shou” dasturini namoyish qildik. To‘ladan kelgan qizlar orasida tanlov o‘tkazdim va ular sahnada mahoratlarini namoyish etishdi. Aksariyatining baxti ochilib, turmushga chiqib ketdi. Shular orasida bitta Halima san’at yo‘lini tanladi”, — deydi qiziqchi.\n“Halima bilan to‘yda, tasodifan tanishib qolganmiz. Xizmatda o‘tirsak, do‘mboqqina qizga ko‘zim tushdi. Yoniga bordim-da: “Chiqing, singlim, o‘ynaymiz”, — dedim. “Bo‘ldi, gap yo‘q”, — deb o‘rtaga chiqdi”, — dedi Shukrullo Isroilov.\nShundan so‘ng Shukrullo Isroilov Halima Ibragimovani “Bo‘g‘irsoq-shou” loyihasiga taklif qilishga qaror qilgan. Keyinchalik Halima Ibragimova Teatr va rassomchilik institutiga o‘qishga kirgan, filmlarda rol ijro etdi.\n“Mana, bugun hamma bilgan aktrisa, so‘z ustasi. Omadini bersin”, — deya qo‘shimcha qildi qiziqchi Shukrullo Isroilov.\nAvvalroq, qiziqchi Shukrullo Isroilov kelini Halima Ibragimovaga qarindosh ekanligi haqidagi gap-so‘zlarni rad etib chiqqandi.", "category": "Madaniyat", "title": "Qiziqchi Shukrullo Isroilov Halimani ilk bor qayerda uchratganini ma’lum qildi", "date": "11/13/2015", "url": "https://daryo.uz/2015/11/13/qiziqchi-shukrullo-isroilov-halimani-ilk-bor-qayerda-uchratganini-malum-qildi/"}
{"content": "O‘zbekistonda har yili Mustaqillik bayrami arafasida davlat xizmatchilari, ishlab chiqarish, ijtimoiy sohalar, huquqni muhofaza qilish organlari, mudofaa va favqulodda vaziyatlar vazirliklari xodimlari bilan bir qatorda, 100 yoshdan oshgan onaxonu otaxonlar ham mukofotlanadi.\nAsr bilan tenglashgan o‘zbekistonliklarga, an’anaviy tarzda, “Shuhrat” medali topshiriladi. Bu — keksalarni ulug‘lash va qadrlashning bir ko‘rinishi bo‘lgani holda, bundan 100 yillar avval hozirgi O‘zbekiston hududida yashagan millat va elatlar orasida ommabop bo‘lgan ismlarni ko‘zdan kechirishga ham bir oson imkoniyatdir.\nO‘zbekiston Prezidentining 2012, 2013, 2014, 2015 va 2016-yillardagi Mustaqillik bayrami munosabati davlat xizmatchilari hamda ishlab chiqarish va ijtimoiy-iqtisodiy sohalar xodimlaridan bir guruhini mukofotlash to‘g‘risida farmonlari bilan tanishib, XX asr boshida chaqaloqlarga qanday ismlar qo‘yilgani haqida ma’lum bir tasavvurga ega bo‘lish mumkin.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "O‘zbekistonda bundan bir asr muqaddam chaqaloqlarga qanday ismlar qo‘yilgan? Javob — bitta rasmda", "date": "08/28/2016", "url": "https://daryo.uz/2016/08/28/ozbekistonda-bundan-bir-asr-muqaddam-chaqaloqlarga-qanday-ismlar-qoyilgan-javob-bitta-rasmda/"}
{"content": "Checheniston rahbari Ramzon Qodirov va reper Timati ringda o‘zaro do‘stona jang qildi. Bu haqda Qodirov Instagram’dagi sahifasida xabar qoldirdi.\n\n“Biz ringni tark etib bo‘ldik. Timati sog‘ va omon! Boshqacha bo‘lishi ham mumkin emasdi! Men har doim xalq fikriga quloq tutishga harakat qilaman, xalq esa Timatini yaxshi ko‘radi! Xalq suyuklisini nokaut qilib qo‘yishim mumkin emas-ku axir”, - deb yozdi Qodirov.\nO‘z navbatida, Timati Checheniston rahbari bilan jang arafasida Instagram’idagi sahifasida hazillashib, qizalog‘i bilan xayrlashgan edi.", "category": "Sport", "title": "Ramzon Qodirov va Timati ringda jang qildi", "date": "06/17/2015", "url": "https://daryo.uz/2015/06/17/ramzon-qodirov-va-timati-ringda-jang-qildi/"}
{"content": "Aktyor Yigitali Mamajonov “Hordiq” gazetasiga bergan intervyusida xonanda, sobiq turmush o‘rtog‘i Rayhon bilan nima sababdan ajrashganiga qisman to‘xtalib o‘tdi. Mazkur nashr Yigitaliga san’atkorlardan tushgan savollar bilan murojaat qildi, deb xabar beradi “Diydor aziz”.\n\nXususan, Shohida Uzoqova aktyorga shunday savol berdi:\n“Savolim sizga biroz og‘ir botishi mumkin. Farzand Allohning mo‘jizasi. Siz nima bo‘lgan tadqirda ham oilani saqlab qolishingiz kerak edi. Nega bunga harakat qilmadingiz?”\nYigitalining ushbu savolga javobi quyidagicha bo‘ldi:\n“Inson birovning hayotini bilmasdan turib bunaqa xulosaga kelishi noto‘g‘ri. Har bir inson boshidan o‘tganini o‘zi biladi va har kimning o‘z haqiqati bor. Harakat qilmadi, degan qarorga kelish mening haqiqatimga to‘g‘ri kelmaydi. Men bolalarim otasiz o‘smasligi uchun urindim, chunki o‘zim 8 yoshda otadan yetim qolganman. Otasiz qancha qiyinchilikni ko‘rib ulg‘ayganim faqat o‘zimga ayon va doim niyat qilardimki, farzandlarimni hech qachon yolg‘iz qoldirmayman deb. Hayotda biz o‘ylamagan va bizga tegishli bo‘lmagan narsalar ko‘p bo‘lar ekan. Haligacha dadam bilan kulishib nonushta qilgan baxtli damlarimni ko‘z oldimga keltiraman va farzandlarim bilan ham shunaqa samimiy munosabat o‘rnataman, derdim. Nimaga biz bolalarimizni to‘liq oila mehrini his qilishidan mahrum qildik? Meni birga yashashni xohlamaydi, deb o‘ylaysizmi? Farzandlarimni qanchalik yaxshi ko‘rishim faqat o‘zimga ayon. Men ularning ham otasiz katta bo‘lishini umuman istamaganman. Hatto xayolimga ham keltirmaganman. Oilani saqlab qolish faqat erkak kishining qo‘lida bo‘lganida men bor-yo‘g‘imdan voz kechib bo‘lsa ham oilamni saqlab qolardim. Bunaqa gaplar bo‘lishini oila qurishdan oldin ham sezganman, lekin men shu insonni baxtli qilish uchun hamma narsaga tayyor edim. Bunaqa yo‘qotishlarni bilib turib ham qanaqa kurashmasligim mumkin? Boshida men shunchaki taqdir ekan, deb ketganim yo‘q, haqiqiy erkak qilishi kerak bo‘lgan ishlarni qildim, ammo natija men kutganchalik bo‘lmadi. Boshimga tushganini men hatto dushmanimga ham ravo ko‘rmayman”.\n“Menga oxirgi vaqtlarda shu savol juda ko‘p berilyapti, — so‘zida davom etdi san’atkor. — Ajrashishimizga jiddiy sabablar bo‘lganki, biz shu taqdirni tanladik. Shaxsiy hayotda aslida nima bo‘lganini, aytganimdek, faqat o‘zimiz bilamiz. ‘Nimaga oiladagi tushunmovchiliklarga ko‘z yummadingiz?’ deyishadi. Nega ko‘z yumish kerak? Me’yordan oshib ketganda ham jim qarab turish kerakmi? Men, Yaratganga shukr, musulmon oilada katta bo‘lganman va bizning oilada erkak kishi hukmron bo‘lgan, ayol emas! Har bir buyuk erkakning ortida oqila va dono ayol turgan bo‘ladi, ayyori emas”.", "category": "Madaniyat", "title": "Yigitali buyuk erkakning ortida ayyor ayol tura olmasligini aytdi", "date": "07/07/2016", "url": "https://daryo.uz/2016/07/07/yigitali-buyuk-erkakning-ortida-ayyor-ayol-tura-olmasligini-aytdi/"}
{"content": "Shvetsiyalik Yoxan Bartoli va Xampus Bergkvist Instagram’dagi sahifasida Hindistonni hajv qilib, ushbu mamlakat foydalanuvchilari orasida chinakam yulduzga aylandi. Bu haqda TJournal xabar bermoqda.\n\n25 yoshli Bartoli va 26 yoshli Bergkvist universitetda do‘stlashgan edi. Ularni Bollivudga bo‘lgan umumiy muhabbat birlashtirgan edi. O‘qish tugagach, ular Mumbaiga o‘n oyga borib, Hindiston kino olamini zabt etishga qaror qildi.\n         View this post on Instagram          \n This Sabjiwala has way too much attitude...\n \nA post shared by  2 FOREIGNERS IN BOLLYWOOD (@2foreigners_in_bollywood) on Jun 26, 2016 at 5:06am PDT\n2015-yil sentabrida ular “Bollivuddagi ikki chet ellik” nomli loyihani ishga tushirib, u orqali Hindistonda bir qadar shuhratga erishdi. Ularning Facebook’dagi sahifasi obunachilari soni 417 ming kishiga yetdi.\n         View this post on Instagram          \n When you refuse to take shit at work...\n \nA post shared by  2 FOREIGNERS IN BOLLYWOOD (@2foreigners_in_bollywood) on Jul 10, 2016 at 11:08pm PDT\nHajviy blog Hindistondagi hayotni kinoyali tasvirlaydigan qisqa sketchlardan iborat. Ushbu loyiha orqali bir qadar tanilib qolgan shvetsiyalik yigitlar mahalliy seriallar va reklama roliklarida qisqa rollarga taklif etila boshlandi. Yevropacha ko‘rinishlari tufayli ularga ruslarning, ispanlarning va britaniyaliklarning rollari berildi.\nhttps://www.instagram.com/p/BH6soOijl7k/\nAyniqsa mahalliy motorikshalar fe’l-atvorini masxaralovchi qisqa rolik shvetsiyalik havaskorlarga chinakam shuhrat keltirdi.\n         View this post on Instagram          \n Some autowalas can be a real pain in the ass...\n \nA post shared by  2 FOREIGNERS IN BOLLYWOOD (@2foreigners_in_bollywood) on Jun 16, 2016 at 4:50am PDT\nAyrim roliklarda Bartoli va Bergkvist chet elliklar Hindistonda tushib qoladigan vaziyatlarni hajv ostiga oladi. Masalan, Mumbaida yo‘lni kesib o‘tish oson emas; yoki rikshalar shu qadar gapga ko‘nmaski, ularga go‘yo pul kerak emasdek.\n         View this post on Instagram          \n Foreigners VS Indians in Mumbai traffic...\n \nA post shared by  2 FOREIGNERS IN BOLLYWOOD (@2foreigners_in_bollywood) on Jun 30, 2016 at 10:44pm PDT\nKomik sketchlarni suratga olishdan tashqari, shvetsiyalik yigitlar darhaqiqat ushbu mamlakatda o‘z o‘rnini topishga urinmoqda. Ular kastinglarga ko‘p vaqt sarflamoqda, hind tilini o‘rganmoqda, xullas, Bollivudda karyera qilishga chin yurakdan intilmoqda.\n", "category": "Madaniyat", "title": "Hindistonni hajv qilib, Bollivudga yo‘l izlayotgan ikki shvetsiyalik yigit Instagram yulduziga aylandi", "date": "07/29/2016", "url": "https://daryo.uz/2016/07/29/hindistonni-hajv-qilib-bollivudga-yol-izlayotgan-ikki-shvetsiyalik-yigit-instagram-yulduziga-aylandi/"}
{"content": "“Yuventus” klubi va Portugaliya terma jamoasi hujumchisi Krishtianu Ronaldu professional faoliyatidagi 1000-uchrashuvni o‘tkazdi.\n\n35 yoshli futbolchining yubiley o‘yini A Seriya doirasidagi “Inter”ga qarshi kechgan uchrashuvga (2:0) to‘g‘ri keldi.\nRonaldu mazkur o‘yinlar davomida umumiy miqdorda 725 ta gol urdi. Ularning 99 tasi Portugaliya terma jamoasidagi 164 o‘yinda qayd etilgan.\nKrishtianu klub miqyosida “Sporting” (31 o‘yin, 5 gol), “Manchester Yunayted” (292 o‘yin, 118 gol), “Real” (438 o‘yin, 450 gol) va “Yuventus” (75 o‘yin, 53 gol) kabi jamoalarda to‘p surdi.\n\nRonaldu olti marta murli mamlakatlar milliy chempionatida g‘oliblikni qo‘lga kiritdi. Besh bora Yevropa Chempionlar Ligasida g‘olib chiqdi va mazkur musobaqa tarixidagi eng yaxshi to‘purar hisoblanadi.\nBesh karra “Oltin to‘p” sohibi 2016-yilda Portugaliya terma jamoasi bilan Yevropa chempionligini qo‘lga kiritdi. 2019-yilda esa UEFA Millatlar Ligasida zafar quchdi.", "category": "Sport", "title": "Ronaldu faoliyatidagi 1000-o‘yinni o‘tkazdi", "date": "03/09/2020", "url": "https://daryo.uz/2020/03/09/ronaldu-faoliyatidagi-1000-oyinni-otkazdi/"}
{"content": "Toshkentdagi Alisher Navoiy nomidagi O‘zbekiston davlat katta teatri oldida 20—21-sentabr kunlari soat 19:30 da Open Air—2019 simfonik musiqa konsert dasturi bo‘lib o‘tadi.\nShu munosabat bilan, Toshkent shahar hokimligi matbuot xizmatidan ma’lum qilishlaricha, 20—21-sentabr kunlari soat 17:00 dan 23:00 gacha quyidagi ko‘chalar barcha turdagi transport vositalari harakati uchun vaqtincha yopiladi:\n\n“Keltirilgan noqulaylik uchun uzur so‘raymiz!”, — deyiladi Toshkent shahar hokimligi matbuot xizmati axborotida.", "category": "Mahalliy", "title": "Toshkentda Open Air konserti sabab Navoiy teatri atrofidagi yo‘llar yopiladi", "date": "09/20/2019", "url": "https://daryo.uz/2019/09/20/toshkentda-open-air-konserti-sabab-navoiy-teatri-atrofidagi-yollar-yopiladi/"}
{"content": "O‘zbekiston va Xitoy Xalq Respublikasi o‘rtasidagi o‘zaro manfaatli hamkorlikni mustahkamlash maqsadida tashkil etilgan O‘zbekiston—Xitoy biznes forumi 19-aprel, chorshanba kuni o‘z ishini boshladi. Biznes-forumning ochilishiga bag‘ishlangan yig‘ilishda O‘zbekiston Respublikasi Bosh vazirining o‘rinbosari Ulug‘bek Ro‘ziqulov va XXRning O‘zbekistondagi favqulodda va muxtor elchisi Sun Litsze boshchiligidagi ikki mamlakatning tegishli vazirliklari, idoralari va ishbilarmon doiralari ishtirok etdi.\n\n\n19—21-aprel kunlari Xalqaro biznes markazida bo‘lib o‘tadigan forum doirasida ikki tomonlama uchrashuvlar bo‘lib o‘tadi. Uchrashuvlar davomida iqtisodiyotning turli sohalarida hamkorlik o‘rnatish, yangi investitsiya loyihalarini amalga oshirish masalalarini ishlab chiqish, hamkorlikning istiqbolli yo‘nalishlarini moliyalashtirish manbalari va ko‘rsatkichlari muhokama qilinadi.\n\n\nXitoy tomonidan biznes-forumda metallurgiya, tog‘-kon sanoati, energetika, qurilish, transport, telekommunikatsiya, atrof-muhitni muhofaza qilish sohalarida yirik loyihalarni amalga oshirayotgan kompaniya va konsernlar ishtirok etmoqda.\n\n\nIkki mamlakat o‘rtasidagi tovar aylanmasi barqaror o‘sish suratlarini ko‘rsatmoqda va tovarlar nomenklaturasi kengaymoqda. 2016-yil yakunlariga ko‘ra, O‘zbekiston va Xitoy o‘rtasidagi tovar aylanmasi 4,7 milliard dollarni tashkil qilgan, 2017-yilning birinchi choragida esa bu ko‘rsatkich 1,2 milliard dollarni tashkil qildi.\nMazkur bisnes-forum ikki mamlakat o‘rtasidagi muvaffaqiyatli hamkorlikning namunasi bo‘lib, O‘zbekiston Prezidentining XXRga may oyida amalga oshiradigan davlat tashrifi oldidan hamkorlikning amaliy natijalarini ko‘rsatadi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Toshkentda O‘zbekiston—Xitoy biznes forumi boshlandi", "date": "04/19/2017", "url": "https://daryo.uz/2017/04/19/toshkentda-ozbekiston-xitoy-biznes-forumi-boshlandi/"}
{"content": "Xitoy milliy neft va gaz korporatsiyasi (CNPC) Qozog‘istonning Olma-Ota shahrida respublika neft va gaz sohasi uchun katta diametrli quvurlar ishlab chiqarishga ixtisoslashgan zavod quradi. Bu haqda “Gazeta.kz” xabar bermoqda.\n\nKorporatsiya direktorlar kengashi raisi Van Ilinning ma’lum qilishicha, Olma-Otadagi sanoat hududida quriladigan zavodning investitsiya portfeli 150 million dollarga baholanmoqda.\nBundan tashqari, CNPC Ostona shahrida Oliy xoreografiya maktabi qurilishini ham qo‘llab-quvvatlaydi. “Mazkur loyiha shaxsan prezident Nursulton Nazarboyev tashabbusi bilan boshlangan”, — deya qo‘shimcha qildi Van Ilin.", "category": "Dunyo", "title": "Xitoy kompaniyasi Olma-Otada 150 million dollarga zavod quradi", "date": "08/31/2015", "url": "https://daryo.uz/2015/08/31/xitoy-kompaniyasi-olma-otada-150-million-dollarga-zavod-quradi/"}
{"content": "Shu kunlarda “Yondiradi, kuydiradi”, “Men yulduzman”, “O Maryam, Maryam” filmlari ijodkorlari tomonidan yangi “Farhod va Shirin” filmini suratga olish ishlari ketmoqda.\n\nFilm prodyuseri Ruslan Mirzayevning so‘zlariga ko‘ra, “Farhod va Shirin” nomli komediyali melodramaning premyerasi 2014-yil oktabr oyida o‘tkazilishi rejalashtirilgan.\n\nSuratga olish ishlari O‘zbekistonning ikki shahri — Toshkent va Samarqandda bo‘lib o‘tib, 4-avgustda nihoyasiga yetishi ko‘zda tutilgan.\n\n“Farhod va Shirin” filmida asosiy rollarni Lola Yo‘ldosheva va Umid Iskandarov ijro etadi.\n\nShuningdek, kinofilmda Nargiza Salmonova, Feruza Salmatova, Muyassar Berdiqulova, Barno Qodirova kabi san’atkorlarni ham ko‘rishingiz mumkin.\n\nFilm rejissori — Po‘lat Mansurov.", "category": "Madaniyat", "title": "“Farhod va Shirin” filmining suratga olish ishlari boshlandi", "date": "07/23/2014", "url": "https://daryo.uz/2014/07/23/farhod-va-shirin-filmini-suratga-olish-ishlari-davom-etmoqda/"}
{"content": "KXDR yetakchisi Kim Chen In keng o‘lchamli zalp o‘t ochish reaktiv tizimlarining sinov uchirilishida shaxsan ishtirok etgan va uni boshqarib turgan. Bu haqda Koreya Markaziy telegraf agentligiga tayanib, “RBK” xabar berdi.\n\n“Oliy yetakchimiz keng o‘lchamli zalp o‘t ochish reaktiv tizimlari jangovar operatsiyalar, trayektoriya tavsifi, mustaqil kuzatish aniqligi va funksiyasining yakuniy nuqtai nazaridan sinovdan o‘tkazilganini ma’lum qildi”, — deyiladi xabarda.\nAgentlikning ta’kidlashicha, jami ikkita raketa uchirilgan.\nAvvalroq, Janubiy Koreya harbiylari KXDRdagi Pxyonan-Namdo provinsiyasidan Yapon dengiziga qarata ikkita raketa uchirilgani ma’lum qilingandi.\nReuters agentligining Yaponiya hukumatiga tayanib xabar berishicha, KXDR tomonidan uchirilgan snaryadlar mamlakat xavfsizligiga hech qanday tahdid tug‘dirmagan.", "category": "Dunyo", "title": "KXDR sinovdan o‘tkazgan qurollarining nomini oshkor qildi", "date": "09/11/2019", "url": "https://daryo.uz/2019/09/11/kxdr-sinovdan-otkazgan-qurollarining-nomini-oshkor-qildi/"}
{"content": "Tengening real almashuv kursi yuqori baholangan, Qozog‘iston nominal kursni 30 foizga pasaytirishiga to‘g‘ri keladi. Bu haqda Bank of America’ning Merrill Lynch bo‘limi tahlilchilari aytib o‘tdi, deb yozadi “Vedomosti”.\n\nBunga Rossiya bilan savdo sharoitlarining yomonlashuviga olib kelgan rubl devalvatsiyasi va neft narxining tushib ketgani sabab bo‘lgan.\nBank hisob-kitoblariga ko‘ra, yil oxiriga kelib, Qozog‘iston valyutasi kursi bir dollar uchun 250 tengega tushib ketadi (hozir 185,65 tenge). Hisobotda qayd etilishicha, siyosiy beqarorlikka yo‘l qo‘ymaslik maqsadida hukumat devalvatsiyani 26-aprelga belgilangan prezidentlik saylovlaridan keyingina o‘tkazishi mumkin.", "category": "Dunyo", "title": "Merrill Lynch: Qozog‘iston tengeni 30 foizga devalvatsiya qilishiga to‘g‘ri keladi", "date": "04/08/2015", "url": "https://daryo.uz/2015/04/08/merrill-lynch-qozogiston-tengeni-30-foizga-devalvatsiya-qilishiga-togri-keladi/"}
{"content": "Samsung Uzbekistan kompaniyasi yozgi aksiya boshladi. Bu haqda kompaniyaning Facebook’dagi rasmiy sahifasiga tayanib Mobinfo.uz sayti xabar berdi.\n\nAksiya 25-iyundan 28-iyulga qadar davom etadi va Galaxy smartfoni haridorlariga original aksessuar yoki xotira kartasi sovg‘a qilinadi.\nAksiyada ishtirok etish uchun Samsung Galaxy S5, Galaxy S4, Galaxy S3, Galaxy S4 Mini, Galaxy S3 Mini, Galaxy Note 3, Galaxy Note 3 Neo, Galaxy Mega 6.3, Galaxy Grand 2, Galaxy Grand Neo, Galaxy Win smartfonlaridan birini harid qilish kerak bo‘ladi.\nGalaxy smartfonini harid qilgach, uning qutisi va kafolat taloni bilan viloyatlardagi promouterlarga uchrashish zarur va o‘sha yerning o‘zida sovg‘ani qo‘lga kiritish mumkin bo‘ladi. Aksiya haqidagi batafsil ma’lumot bilan ushbu havola orqali tanishing.", "category": "Texnologiyalar", "title": "Galaxy smartfonini harid qiling va Samsung’dan sovg‘aga ega bo‘ling", "date": "06/30/2014", "url": "https://daryo.uz/2014/06/30/galaxy-smartfonini-harid-qiling-va-samsungdan-sovgaga-ega-boling/"}
{"content": "Germaniya Bundesligasining 13-turi “Bavariya”ning irodali g‘alabasi bilan boshlangandi. 3-dekabr kuni yana 6 ta bellashuv o‘z yakuniga yetdi.\n\nLiga deyubtanti bo‘lishiga qaramay, peshqadamlik qilayotgan “Leyptsig” Bundesligadagi 10-g‘alabasini qo‘lga kiritdi va 1-o‘ringa ko‘tarilib oldi.\nMag‘lubiyatsiz davom etayotgan ikki klubdan biri bo‘lib turgan “Xoffenxaym” mavsumni yomon o‘tkazmayotgan “Kyoln”ni qabul qilib, 4:0 hisobida zafar quchdi.\n“Borussiya Myonxengladbax” ustidan yirik g‘alabani qo‘lga kiritganiga qaramay, Dortmund “Borussiya”si kuchli to‘rtlikka kira olmadi.\n\nGermaniya Bundesligasi\n 13-tur bellashuvlari\n 3-dekabr, shanba\nGollar: Yanik Xaberer, 30 (0:1). Hoqon Chalxono‘g‘lu, 60 (1:1).\nNoaniq penalti: Xavyer Ernandes, 88 (B).\nGollar: Raffael, 6 (0:1). Pyer-Emerik Obameyang, 7 (1:1). Lukash Pishek, 15 (2:1). Usmon Dembele, 64 (3:1). Pyer-Emerik Obameyang, 68 (4:1).\nGollar: Maks Kruze, 24 (1:0). Markus Zuttner, 58 (1:1). Fin Bartels, 76 (2:1).\nGollar: Borxa Mayoral, 12 (1:0). Marvin Plattenxardt, 16 (1:1). Pol Segyun, 18 (2:1). Aleksandr Essvayn, 69 (2:2). Salomon Kalu, 90+1 (2:3).\nChetlatish: Pol Segyun, 87 (V).\nGollar: Sandro Vagner, 8 (1:0). Jeremi Tolyan, 39 (2:0). Sandro Vagner, 67 (3:0). Mark Ut, 89 (4:0).\nGollar: Timo Verner, 2-pen (1:0). Sead Kolashinats, 31 (1:1). Sead Kolashinats, 47-avt (2:1).\n4-dekabr, yakshanba\n“Darmshtadt” — “Gamburg”\n“Augsburg” — “Ayntraxt”\n", "category": "Sport", "title": "Bundesliga. “Shalke”ni mag‘lub etgan “Leyptsig” “Bavariya”dan yana o‘zib ketdi, “Xoffenxaym” mag‘lubiyatsiz davom etdi", "date": "12/04/2016", "url": "https://daryo.uz/2016/12/04/bundesliga-shalkeni-maglub-etgan-leyptsig-bavariyadan-yana-ozib-ketdi-xoffenxaym-maglubiyatsiz-davo/"}
{"content": "Bugungi fotojamlanmaga o‘zbekistonlik mashhurlarning me’moriy yodgorliklarga ziyorati chog‘ida olingan suratlarini kiritdik.\n\n\n\n\n\n\n\n", "category": "Madaniyat", "title": "O‘zbekistonlik san’atkorlar tarixiy obidalarda (foto)", "date": "03/04/2015", "url": "https://daryo.uz/2015/03/04/ozbekistonlik-sanatkorlar-tarixiy-obidalarda-foto/"}
{"content": "Rossiya Federatsiyasining Qozon shahrida xalq san’ati bo‘yicha bo‘lib o‘tgan “Jivoy Rodnik” nomli VI xalqaro tanlovda O‘zbekistonning 15 nafar musiqachisi munosib ishtirok etib qaytdi. Bu haqda O‘zbekiston Respublikasi Xalq ta’limi vazirligi Axborot xizmati xabar berdi.\n\nJoriy yilning 21-22-mart kunlari bo‘lib o‘tgan mazkur xalqaro tanlovda dunyoning turli mamlakatlaridan tashrif buyurgan yosh ijrochilar o‘zlarining mahoratlarini namoyish etdi. Undan ko‘zlangan asosiy maqsad bolalar, o‘smirlar va yoshlar orasida iqtidorlarni e’tirof etish, ularni xalq san’atining eng yaxshi namunalari bilan tanishtirish va milliy aloqalarni mustahkamlashdan iboratdir.\nTanlov ikki bosqichda tashkil etilgan bo‘lib, yosh toifasiga qarab o‘quvchilar 4 guruhga bo‘lingan holda bellashdi. Ular yakkaxon, folklor etnografik jamoalar, akademik xonandalik, vokal xorografiya, cholg‘uchilik va vokal cholg‘u ansambllari, xor, folklor jamoalar, ansambl va orkestrlarga bo‘lingan holda musobaqalashdi.\nXalqaro tanlov natijalariga ko‘ra, O‘zbekiston vakillarining 10 nafari birinchi o‘rin bilan qaytdi. Ikki nafar ishtirokchi esa jo‘rnavozlik yo‘nalishida diplom bilan taqdirlandi.", "category": "Madaniyat", "title": "O‘zbekistonlik musiqachilar Rossiyadagi xalqaro tanlovdan g‘alaba bilan qaytdi", "date": "03/26/2015", "url": "https://daryo.uz/2015/03/26/ozbekistonlik-musiqachilar-rossiyadagi-xalqaro-tanlovdan-galaba-bilan-qaytdi/"}
{"content": "AQShning Forbes jurnali Yevropaning eng yuqori haq to‘lanuvchi yulduzlari reytingini tuzdi. Gastrollar va reklama shartnomalari bo‘yicha 110 million dollar ishlab topgan One Direction guruhi (Britaniya) reyting boshiga keldi, deb xabar beradi “Korrespondent.net”.\n\nIkkinchi o‘rinni Krishtianu Ronaldu egalladi — “Real” yulduzining daromadi 88 million dollarni tashkil qildi. Uchlikka esa 80,5 million dollar ko‘rsatkich bilan xonanda Adel yakun yasadi.\nKeyingi pog‘onalarni shveysariyalik tennischi Rojer Federer (68 million dollar), Britaniyaning The Rolling Stones guruhi (66,5 million dollar) shotlandiyalik dijey Kelvin Xarris (63 million dollar) zabt etdi.\nBundan tashqari, birinchi o‘nlikka Britaniyaning The Beatles guruhi sobiq yakkaxoni Pol Makkartni (56 million dollar), serbiyalik tennischi Novak Jokovich (56 million dollar), Irlandiyaning U2 guruhi (55 million dollar) hamda britaniyalik oshpaz Gordon Ramzi (54 million dollar) kirdi.", "category": "Dunyo", "title": "Ronaldu Yevropaning eng ko‘p haq to‘lanadigan yulduzlari reytingida ikkinchi o‘rinni egalladi", "date": "12/30/2016", "url": "https://daryo.uz/2016/12/30/ronaldu-yevropaning-eng-kop-haq-tolanadigan-yulduzlari-reytingida-ikkinchi-orinni-egalladi/"}
{"content": "ZiyoNET portalida oliy o‘quv yurtlariga kirishni istovchilar uchun test topshirish imkoniyatini va batafsil ma’lumotlarni taqdim etadigan yangi “Abituriyent” bo‘limi ochildi. Bu haqda portal ma’muriyati “Daryo”ga ma’lum qildi.\n\nBo‘limda O‘zbekistonning turli hududlaridagi oliy o‘quv yurtlari, o‘tgan yil uchun o‘tish ballari, tanlangan OTM qanday mutaxassisliklarni tayyorlashi yoki tanlangan mutaxassislik qaysi OTMlarda tayyorlanishi haqida ma’lumotlar, topshiriladigan hujjatlar ro‘yxati, hujjatlarni to‘g‘ri to‘ldirish bo‘yicha videoroliklar, imtiyozlar, test vaqtidagi talablar va test varaqasini to‘ldirish namunalarini yuklab olish imkoniyati mavjud.\nAbituriyentlar uchun eng qiziqarli va foydali sovg‘a esa haqiqiy sharoitlarga yaqinlashtirilgan (vaqt hisobi yuritiladigan) holda test topshirib ko‘rish imkoniyatidir. Savollar o‘tgan yilgi testlar to‘plamlaridan va boshqa manbalardan olingan. Testlarni bir necha marta topshirish mumkin. Testdan oldin OTMni tanlab, keyin ushbu o‘quv yurtiga kirish ehtimoli haqida ma’lumot va boshqa OTMlarga topshirish uchun tavsiyalar olish imkoniyati mavjud.", "category": "Texnologiyalar", "title": "ZiyoNET portalida abituriyentlar uchun maxsus bo‘lim ochildi", "date": "05/29/2015", "url": "https://daryo.uz/2015/05/29/ziyonet-portalida-abituriyentlar-uchun-maxsus-bolim-ochildi/"}
{"content": "Buxoroda 22 yoshli shaxs 1994-yilda tug‘ilgan ikki nafar sherigi bilan birgalikda o‘zlari mingan Lacetti rusumli avtomobilda 46 yoshli ayolga nisbatan bosqinchilik sodir etdi, deb yozadi “Na postu” gazetasi.\n\nO‘z ishlari bilan yurgan ayolning yonida birdaniga mashina to‘xtab, undan ikki niqobli shaxs tushib keladi, uchinchi niqobli kishi esa rulda o‘tirgan bo‘ladi. Ayolga tahdid qilgan bosqinchilar uning ichida 800 dollar puli bo‘lgan sumkasini olib, mashinaga o‘tirib qochib ketadi.\nJabrlanuvchi darhol ichki ishlar organlariga murojaat qildi. Tezkor qidiruv tadbirlari natijasida uchala bosqinchining shaxsi aniqlanib, tez orada qo‘lga olindi. Hozirda surishtiruv ishlari olib borilmoqda.", "category": "Mahalliy", "title": "Buxoroda uch kishi bir ayolning 800 dollar pulini o‘g‘irlab, Lacetti’da qochib ketdi", "date": "05/04/2015", "url": "https://daryo.uz/2015/05/04/buxoroda-uch-kishi-bir-ayolning-800-dollar-pulini-ogirlab-lacettida-qochib-ketdi/"}
{"content": "Kanadaning “Gumboldt Bronkos” xokkey jamoasini olib ketayotgan avtobus Tisdey yaqinida yuk mashinasi bilan to‘qnashib ketdi. Mudhish hodisa oqibatida 14 nafar xokkeychi halok bo‘ldi. Bu haqda FoxNews’ga tayanib, “Gazeta.ru” xabar berdi.\n\nTa’kidlanishicha, yana 14 nafar o‘yinchi shifoxonaga yotqizilgan, ularning uch nafarini ahvoli og‘irligi aytilmoqda. Avtobusda jami 28 kishi bo‘lgan.\nBarcha xokkeychilarning yoshi 16—21 oralig‘ida bo‘lgan. “Nipavin Xouks” bilan bo‘lib o‘tishi kerak bo‘lgan uchrashuv bekor qilingan.\nFojia munosabati bilan mamlakat bosh vaziri Jastin Tryudo avariya oqibatida halok bo‘lganlarning oilalariga taziya bildirdi.", "category": "Dunyo", "title": "Kanadada avtobus va yuk mashinasining to‘qnashib ketishi oqibatida 14 nafar xokkeychi halok bo‘ldi", "date": "04/07/2018", "url": "https://daryo.uz/2018/04/07/kanadada-avtobus-va-yuk-mashinasining-toqnashib-ketishi-oqibatida-14-nafar-xokkeychi-halok-boldi/"}
{"content": "Moldova prezidenti saylovida Yevropa tarafdorlarining yagona nomzodi sifatida ishtirok etib, Igor Dodondan mag‘lub bo‘lgan Mayya Sandu saylov natijalarini shubha ostiga olishni maqsad qilmoqda. Uning fikricha, saylov jarayoni qonunbuzarliklar bilan o‘tdi, deb xabar bermoqda “TASS”.\n\n“Saylov jarayonida qonun buzilganini tasdiqlovchi ko‘plab dalillar mavjud, bu esa saylovning dastlabki natijalarini shubha ostiga qo‘yish uchun yetarlidir. Biz bu natijaga ishonmaymiz va adolat qaror topishi uchun qo‘limizdan kelgan hamma ishni qilamiz”, — deyiladi Sanduning bayonotida.\nSiyosatchining ta’kidlashicha, Moldova davlat idoralari erkin va adolatli saylovni ta’minlab bera olmadi.", "category": "Dunyo", "title": "Moldova prezidenti saylovida yengilgan Mayya Sandu natijalarni shubha ostiga oldi", "date": "11/17/2016", "url": "https://daryo.uz/2016/11/17/moldova-prezidenti-saylovida-yengilgan-mayya-sandu-natijalarni-shubha-ostiga-oldi/"}
{"content": "Moskvaning “Spartak” klubi ishqibozlari 9-avgust kuni “Krilya Sovetov”ga qarshi bo‘lib o‘tadigan o‘yinning dastlabki 20 daqiqasida sukut saqlaydi. Shu tariqa ular 8-avgustdan 9-avgustga o‘tar kechasi o‘ldirilgan jamoa ishqibozi xotirasini yod etadi, deb xabar qiladi “RBK”.\n\nHodisa 9-avgustga o‘tar kechasi “Paluba” kafesida sodir bo‘ldi. 28 yoshli moskvalik “Spartak” ishqibozi futbol o‘yinini ko‘rish uchun Samaraga tashrif buyurgan. Kafeda u va 27 yoshli samaralik erkak o‘rtasida janjal kelib chiqqan. Dastlabki ma’lumotlarga ko‘ra, mojaro futbol bilan bog‘liq bo‘lmagan.\nIkkala erkak ham alkogol ta’sirida bo‘lgan. Gumonlanuvchi moskvalik ishqibozga pichoq bilan zarba bergan. Olingan jarohatdan jabrlanuvchi voqea joyida vafot etgan.\nGumonlanuvchi keyinroq qo‘lga olindi.", "category": "Sport", "title": "Moskvaning “Spartak” klubi vafot etgan fanatning xotirasi uchun Samarada aksiya o‘tkazadi", "date": "08/09/2015", "url": "https://daryo.uz/2015/08/09/moskvaning-spartak-klubi-vafot-etgan-fanatning-xotirasi-uchun-samarada-aksiya-otkazadi/"}
{"content": "Saudiya Arabistoniga safari vaqtida o‘z iste’fosi haqida bayonot bergan Livan bosh vaziri Sa’d Haririy Fransiyaga keldi. Bu haqda “RBK” xabar bermoqda.\n\nAssociated Press axborotiga ko‘ra, u xotini bilan birga uchib kelgan, ular Parijdagi o‘z uyiga joylashgan. Agentlikning qayd etishicha, keyinroq Haririyning Fransiya prezidenti Emmanyuel Makron bilan uchrashuvi ham bo‘lib o‘tishi mumkin.\nAynan Makron Haririyni Fransiyaga taklif qilgan edi. Fransiya prezidenti Livandagi eronparast va saudiyaparast kuchlari o‘rtasidagi muzokaralarda, nizo kelib chiqmasligi uchun, vositachi vazifasini o‘z zimmasiga olishi mumkin.\nHaririy 3-noyabr kuni, Saudiya Arabistoniga kelganidan bir kun o‘tib, Livan bosh vaziri lavozimini tark etishini e’lon qilgan edi. Bosh vazir Livan prezidenti Mishel Aunga qo‘ng‘iroq qilib, o‘z qaroridan uni xabardor qilgan.\nHam Livan, ham Saudiya Arabistoni fuqarosi hisoblangan Sa’d Haririy “shialarning ‘Hizbulloh’ partiyasidan foydalangan holda Eron va uning gumashtalari tomonidan Livan ichki ishlariga aralashuv”dan xavotirda ekanini bildirgan edi.\nBundan tashqari, Haririy o‘z hayoti uchun ham xavotirda ekani, Livandagi hozirgi vaziyat 2005-yilgisiga o‘xshab ketishini ta’kidlagan edi. 2005-yili o‘sha vaqtda bosh vazir sifatida ishlab kelayotgan uning otasi Rafiq Haririy suiqasd oqibatida o‘ldirilgan edi.\nLivan prezidenti bosh vazirning iste’fosini qabul qilmadi. Keyinroq Mishel Aun Livan bosh vaziri Saudiya Arabistoni rahbariyati tomonidan kuch bilan ushlab turilgani haqida bayonot berdi. Biroq bu fikrni Haririyning o‘zi ham, Saudiya rasmiylari ham rad etdi.", "category": "Dunyo", "title": "Livanning “yo‘qolib qolgan” bosh vaziri Parijga keldi", "date": "11/18/2017", "url": "https://daryo.uz/2017/11/18/livanning-yoqolib-qolgan-bosh-vaziri-parijga-keldi/"}
{"content": "Amerikalik aktyor Jorj Kluni va livanlik advokat Amal Klunining oilasida egizak farzandlar dunyoga keldi. Bu haqda, AP’ga asoslanib, “TASS” xabar bermoqda.\n\nEgizaklar qiz va o‘g‘il bola bo‘lib, ularga Ella va Aleksander ismlari berildi.\nJorj va Amal 2014-yil sentabrida Venetsiyada turmush qurgan edi.", "category": "Madaniyat", "title": "Jorj Klunining rafiqasi egizaklarni dunyoga keltirdi", "date": "06/06/2017", "url": "https://daryo.uz/2017/06/06/jorj-klunining-rafiqasi-egizaklarni-dunyoga-keltirdi/"}
{"content": "11-oktabrda bo‘lib o‘tadigan Mobicon 2018 mobil konferensiyasi doirasida O‘zbekistonda birinchi bor YouTube vakili Samson Bezmyatejniy ishtirok etadi. Samson Bezmyatejniy Genesis YouTube Qazaqstan&Central Asia rahbaridir, deb yozadi UzDaily.\n\nSamson Bezmyatejniy YouTube’ning Qozog‘iston, Markaziy Osiyo va dunyo mamlakatlarida rivojlanishi, sohadagi so‘nggi trendlar haqida so‘zlab, ushbu videoservisda qanday qilib o‘z kanalingizni rivojlantirishingiz mumkinligi haqida maslahatlar beradi.\nHozirda YouTube Markaziy Osiyo mamlakatlarida, xususan, O‘zbekistonda ommaviylashmoqda. Mamlakatda YouTube’dagi roliklar ko‘rilishi soni yildan-yilga ortib bormoqda. Bu ko‘rsatkichlar O‘zbekistonda blogerlar sonining o‘sishi bilan bog‘liq. Hozirda ayrim YouTube kanallarining obunachilari soni 500-600 mingga yetgan.\nShu munosabat bilan Mobicon 2018 konferensiyasida asosan YouTube’da kanallariga ega bo‘lgan videoblogerlar chiqishi kutilmoqda. Ishtiroki rejalashtirilgan blogerlarning to‘liq ro‘yxati bilan rasmiy saytda tanishish mumkin.\nMobicon 2018 konferensiyasi faqat bir kun — 11-oktabrda International Hotel Tashkent mehmonxonasida o‘tkaziladi. Tinglovchi sifatida ishtirok etish — bepul.\nTaklifnomani qo‘lga kiritish uchun tadbirning rasmiy Telegram-kanalida ro‘yxatdan o‘tish kerak. Konferensiyadan uch kun avval Telegram-kanalning barcha a’zolariga elektron taklifnoma jo‘natiladi. Mazkur taklifnoma bilan konferensiya o‘tkazilayotgan binoga kirish mumkin.", "category": "Texnologiyalar", "title": "O‘zbekistonda birinchi bor: Mobicon 2018 doirasida YouTube vakili Samson Bezmyatejniy chiqish qiladi", "date": "09/18/2018", "url": "https://daryo.uz/2018/09/18/ozbekistonda-birinchi-bor-mobicon-2018-doirasida-youtube-vakili-samson-bezmyatejniy-chiqish-qiladi/"}
{"content": "Kecha, 28-may sanasida O‘zbekiston Kubogida 1/8 final o‘yinlariga start berildi.\n\nToshkentning “Paxtakor” jamoasi poytaxtga ko‘chirilgan o‘yinda Oltiariqning “Iftixor” klubini qabul qilib, yirik 6:0 hisobida g‘alaba qozondi. “Sherlar”ning uch futbolchisi — Jasur Hakimov, Jasur Yaxshiboyev va Doston Ibrohimov 2 tadan gol urishga erishdi.\nBugun, 29-may kuni 1/8 finalning yana uchta o‘yini bo‘lib o‘tadi.\nJumladan, “Orol” “Andijon” klublari o‘zaro bahs olib borishsa, “Bunyodkor” “So‘g‘diyona”ni o‘z uyida mehmon qiladi. “Mash’al” esa “Surxon”ga qarshi maydonga tushadi.\nO‘zbekiston Kubogi\n1/8 final bellashuvlari\n28-may, dushanba\nGollar: 0:1 — 34 Jasur Hakimov. 0:2 — 48 Jasur Yaxshiboyev. 0:3 — 50 Jasur Yaxshiboyev. 0:4 — 54 Doston Ibrohimov. 0:5 — 73 Jasur Hakimov. 0:6 — 83 Doston Ibrohimv.\n29-may, seshanba\n30-may, chorshanba", "category": "Sport", "title": "O‘zbekiston Kubogi. “Paxtakor” 6 ta gol urib chorak finalga chiqdi, bugun “Bunyodkor” “So‘g‘diyona”ga qarshi maydonga tushadi", "date": "05/29/2018", "url": "https://daryo.uz/2018/05/29/ozbekiston-kubogi-paxtakor-6-ta-gol-urib-chorak-finalga-chiqdi-bugun-bunyodkor-sogdiyonaga-qarshi-maydonga-tushadi/"}
{"content": "Rejissor Zulfiqor Musoqov “Xazonrezgi” nomli yangi badiiy filmni suratga olish ishlarini yakunladi. Mariya Musoqovaning “Daryo”ga ma’lum qilishicha, 17-mart, juma kuni Toshkentdagi Kinochilar uyi va Alisher Navoiy nomli kino saroyida film premyerasi bo‘lib o‘tadi.\n\n“Xazonrezgi”da Shahzoda Matchonova, Bobur Yo‘ldoshev, Xayrulla Sa’diyev, Abduxalil Mignorov, Jumadulla Rametov, Bahriddin Abdullayev, Husnora Hojimurotova, Baxtiyor Rahimov, Feruza Saidova, Kamoliddin Karimov, Omina Chavandozova, Minovar Abdullayeva, Ulug‘bek Dadajonov, Kristina Korubko, Muzaffar Shodiyev kabi aktyorlar suratga tushgan.\nFilm suratga olingan “O‘zbekfilm” kinostudiyasi ma’lumotlariga ko‘ra, hayotning zarbalaridan so‘ng endi bir maromda yashay boshlagan oddiy bir oilaning hayotini bir telefon qo‘ng‘irog‘i o‘zgartiradi. Ssenariy muallifi — Zulfiqor Musoqovning o‘zi.\n“Ssenariy Qurbon aka (bosh qahramon)ning uyida chalingan telefon qo‘ng‘irog‘i bilan boshlanadi va qolgan voqealar shu qo‘ng‘iroq bilan bog‘liq holda davom etadi. Flesh-bek usuli orqali tomoshabin film boshidagi tushunarsiz telefon qo‘ng‘irog‘ining sababini tushuna boshlaydi. Turli voqealarga sakrash natijasida tomoshabinlarda uyg‘ongan barcha savollarga javob beriladi”, — deyiladi “O‘zbekfilm” xabarida.\nFilmga Azizbek Arziqulov operatorlik qilgan, musiqasi Mariya Musoqovaga tegishli. Sahnalashtiruvchi rassom — Fazliddin Turdiyev, liboslar bo‘yicha rassom — Irina Litvinenko, Montaj ustasi — Timur Suslin, Grimchi-rassom — Sheroza Saidazizova, ovoz operatori — Furqat Hasanov.", "category": "Madaniyat", "title": "Zulfiqor Musoqovning “Xazonrezgi” filmi premyerasi kuni ma’lum bo‘ldi", "date": "03/02/2016", "url": "https://daryo.uz/2016/03/02/zulfiqor-musoqovning-xazonrezgi-filmi-premyerasi-kuni-malum-boldi/"}
{"content": "Keniyada Prissilla Sitinay ismli kampir 90 yoshida birinchi marta maktab ostonasiga qadam qo‘ydi, deya xabar bermoqda “Korrespondent.net”.\n\nKeniyadagi maktab o‘qituvchisi u dunyodagi eng keksa o‘quvchi ekanligini taxmin qildi. Sitinay o‘qish-yozishni o‘rganishdan tashqari, tanaffus chog‘ida boshqa o‘quvchilar bilan raqs tushib, o‘ynamoqda.", "category": "Dunyo", "title": "Keniyada 90 yoshli kampir maktabga bora boshladi", "date": "01/26/2015", "url": "https://daryo.uz/2015/01/26/keniyada-90-yoshli-kampir-maktabga-bora-boshladi/"}
{"content": "Aktrisa Gavhar Sharipovaga yuk mashinasi haydovchisi shilqimlik qilgan, shundan so‘ng aktrisa yurib ketayotgan mashinadan o‘zini tashlab vafot etgan. Bu haqda “Daryo”ga Qashqadaryo viloyati IIB YHXB xabar berdi.\n\nQashqadaryo viloyati IIB YHXB tomonidan taqdim etilgan dastlabki xabarda aktrisa yurib ketayotgan avtobusdan tushib ketgani ma’lum qilingan edi.\nHodisa 18-noyabrdan 19-noyabrga o‘tar kechasi soat 02:20 larda, A-380 Samarqand—G‘uzor avtomobil yo‘lining 140-kilometrida sodir bo‘lgan. Surxondaryo viloyati Sho‘rchi tumanida yashovchi 1990-yilda tug‘ilgan Sh.F. boshqaruvida bo‘lgan Isuzu yuk avtomobili soatiga 140 km tezlikda harakatlanib kelayotgan paytda haydovchi bir qo‘lida avtomobilini boshqarib turib, o‘ng qo‘li bilan avtomobil salonida yo‘lovchi sifatida ketayotgan aktrisaning yelka va qo‘llaridan ushlab shilqimlik qilgan. Oqibatda Gavhar Sharipova avtomobil eshigini ochib, uni ushlab turgan. Haydovchi buni ko‘ra turib harakatlanishda davom etgan va amaldagi yo‘l harakati qoidalarining 77-bandi 3-qismida ko‘rsatilgan “Harakatlanish vaqtida haydovchi aniqlay oladigan xavf yuzaga kelsa, transport vositasini tezligini u to‘la to‘xtatishni ta’minlaydigan darajada kamaytirmasdan” yo‘llarda harakatlanish qoidalarini qo‘pol ravishda buzib, transport vositasini to‘xtatish choralarini ko‘rmasdan yo‘lida davom etgan.\nOqibatda Gavhar Sharipova avtomobil kabinasidan tushib ketib, hayoti uchun xavfli bo‘lgan tan jarohati olib, hodisa sodir bo‘lgan joyda vafot etgan.\nUshbu holat yuzasidan G‘uzor tumani IIB tomonidan 2019-yil 18-noyabr kuni Jinoyat Kodeksining 266-moddasi 2-qismi (Transport vositalari harakati yoki ulardan foydalanish xavfsizligi qoidalarini buzish odam o‘limiga sabab bo‘lishi) bilan jinoyat ish qo‘zg‘atilib, fuqaro Sh.F.ga nisbatan qamoqqa olish ehtiyot chorasi qo‘llanilgan. Agar Sh.F. aybdor deb topilsa 7 yilgacha ozodlikdan mahrum etilishi mumkin.", "category": "Mahalliy", "title": "“Aktrisaga shilqimlik qilingan, u esa yurib ketayotgan yuk mashinasidan o‘zini tashlagan”. Gavhar Sharipovaning o‘limi bo‘yicha qo‘shimcha ma’lumot berildi", "date": "11/19/2019", "url": "https://daryo.uz/2019/11/19/aktrisaga-shilqimlik-qilingan-u-esa-yurib-ketayotgan-yuk-mashinasidan-o%ca%bbzini-tashlagan-gavhar-sharipovaning-olimi-boyicha-qo%ca%bbshimcha-malumot-be/"}
{"content": "Air Canada aviakompaniyasining Torontodan uchgan samolyoti San-Fransisko aeroportining qo‘nish maydoni emas, o‘sha paytda 4 ta havo kemasi turgan harakatlanish maydoniga qo‘nishiga bir bahya qoldi. Bu haqda CBC News telekanali ma’lum qildi, deya xabar beradi “RBK”.\n\nKanada samolyoti ekipajiga yana yuqoriga ko‘tarilishga ko‘rsatma bergan dispetcher tufayli to‘qnashuvlarning oldi olindi. Layner ikkinchi doiraga uchib ketdi va birozdan so‘ng ko‘zda tutilgan joyda qo‘ndi. \n\nAeroport xodimlari va Air Canada vakillari hodisa yuzasidan tekshiruv boshladi. ", "category": "Dunyo", "title": "San-Fransisko aeroporti dispetcheri 5 ta samolyot to‘qnashuvining oldini oldi", "date": "07/12/2017", "url": "https://daryo.uz/2017/07/12/san-fransisko-aeroporti-dispetcheri-5-ta-samolyot-toqnashuvining-oldini-oldi/"}
{"content": "4-mart kuni Buxoro shahar faollarining yig‘ilishi bo‘lib o‘tdi, deya xabar bermoqda shahar hokimligining axborot xizmati.\n\nBuxoro viloyat hokimi qaroriga asosan, shu vaqtgacha Buxoro shahar hokimining sanoatni rivojlantirish, kapital qurilish, kommunikatsiyalar va kommunal xo‘jalik masalalari bo‘yicha o‘rinbosari vazifasida ishlab kelgan O‘tkir Jumayev Buxoro shahar hokimi vazifasini bajaruvchi etib tayinlanganligi ma’lum qilindi.\nShaharning avvalgi hokimi Karim Kamolov oldinroq bosh vazir o‘rinbosari o‘tib tayinlangan O‘ktam Barnoyev o‘rniga Buxoro viloyati hokimi vazifasini bajaruvchi sifatida ish boshlagani haqida xabar berilgan edi.", "category": "Mahalliy", "title": "O‘tkir Jumayev Buxoro shahri hokimi etib tayinlandi", "date": "03/04/2020", "url": "https://daryo.uz/2020/03/04/otkir-jumayev-buxoro-shahri-hokimi-etib-tayinlandi/"}
{"content": "Toshkent shahrida joriy yil 30-mart kuni O‘zbekiston va Rossiya ishbilarmon doiralarining biznes-forumi bo‘lib o‘tadi. Bu haqda O‘zbekiston Savdo-sanoat palatasi matbuot xizmati ma’lum qildi, deya xabar beradi UzDaily.\n\nRossiya delegatsiyasi tarkibiga turli sohalarda faoliyat olib borayotgan kompaniyalar vakillari kiradi. \nBiznes-forum davomida O‘zbekiston va Rossiya kompaniyalari ikki tomonlama muzokaralar olib borishi uchun barcha sharoitlar yaratilishi bildirilmoqda.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Toshkentda O‘zbekiston va Rossiya ishbilarmon doiralarining biznes-forumi bo‘lib o‘tadi", "date": "03/27/2017", "url": "https://daryo.uz/2017/03/27/toshkent-shahrida/"}
{"content": "Iordaniyaning Amman shahrida boks bo‘yicha Tokio Olimpiadasiga litsenziya beruvchi musobaqada o‘zbekistonlik bokschilar ham o‘z ishtirokini boshladi.\n\n3-mart, seshanba kuni, -75 kilogramm vazn toifasida Fanat Qahramonov​ saralash bosqichida ringga ko‘tarildi.\nFanat dastlabki bosqichda Osama Majid bilan ro‘baro‘ keldi. 3 raund yakuniga ko‘ra, hakamlar Qahramonovning g‘alabasini qayd etdi. Shu tariq Fanat ikkinchi davra yo‘llanmasiga ega chiqdi.\nShuningdek, ayollar o‘rtasida -57 kilogramm vazn toifasida Yodgoroy Mirzayeva dastlabki bosqichda mikroneziyalik Jennifer Chiengga qarshi ringga chiqib, g‘alaba qozondi va keyingi davraga yo‘l oldi.", "category": "Sport", "title": "Tokio—2020 yo‘lida. Fanat Qahramonov iordaniyalik bokschini taslim qildi", "date": "03/03/2020", "url": "https://daryo.uz/2020/03/03/tokio-2020-yolida-fanat-qahramonov-iordaniyalik-bokschini-taslim-qildi/"}
{"content": "Xitoyning Huawei telekommunikatsiya kompaniyasi rahbariyati 2019-yilda AQSh tomonidan o‘tkazilgan bosimlarga qaramay savdolar hajmi 18 foizga o‘sganini ma’lum qildi, deb xabar beradi “Kommersant”.\n\nUshbu ko‘rsatkich boshqaruv kengashi raisi Erik Syuyning kompaniya xodimlariga yo‘llagan maktubida keltirilgan.\nMaktubda 2020-yildagi qiyinchiliklar haqida gap boradi, unda Vashingtonning cheklovchi harakatlari Huawei’ning gullab-yashnashiga tahdid solishi ta’kidlanadi.\nAQSh hukumati Huawei texnologiyalari mamlakat xavfsizligiga tahdid solishi ma’lum qilib, boshqa davlatlarni ham uning 5G qurilmalarini xarid qilmaslikka chaqirmoqda. Huawei esa ayblovni rad etmoqda.\nKompaniyaning yillik savdosi 120 million dollardan oshishi mumkin. Xitoy janubida joylashgan kompaniya odatda yillik moliyaviy hisobotini mart oyida e’lon qiladi. “Ushbu raqamlar biz kutgan dastlabkilaridan pastroq, biroq biznes barqaror qolmoqda va biz oyoqma mustahkam turibmiz”, — deyiladi Syuyning maktubida.\nMavzuga doir: Huawei Federal aloqa komissiyasi buyrug‘ini bekor qilish borasida sudga murojaat qildi\n2019-yilning may oyida AQSh savdo vazirligi Huawei’ni “qora ro‘yxat”ga qo‘shish va kompaniyaga hukumat aralashuvisiz Amerika kompaniyalari bilan hamkorlik qilishni taqiqlash haqida qaror qabul qilgan edi.", "category": "Texnologiyalar", "title": "Xitoyning Huawei kompaniyasi savdolar hajmi 18 foizga o‘sganini ma’lum qildi", "date": "01/01/2020", "url": "https://daryo.uz/2020/01/01/xitoyning-huawei-kompaniyasi-savdolar-hajmi-18-foizga-osganini-malum-qildi/"}
{"content": "Kriptografiya anchayin qadimiy fan bo‘lsa-da, kiberxavfsizlik nisbatan yosh fan sohasidir. Kriptografiya ming yillar muqaddam yuzaga kelgan va uning muddaosi axborotni ishonchli yashirishdan iborat bo‘lib, u yozuvni faqat jo‘natuvchi va qabul qiluvchining o‘zigina tushunadigan qilib jo‘natish maqsadini ko‘zlaydi. Zamonaviy raqamli dunyoda kishilik faoliyat sohasining hamma infrastrukturalari internet orqali o‘zaro bog‘langan bo‘lib, bu o‘z navbatida kiberxavfsizlik masalasini asosiy o‘ringa chiqarmoqda.\n\nKiberxavfsizlik sohasida ikki taraf ishtirok etadi: kiberjinoyatchilar va kiberhimoyachilar. Ularning texnik imkoniyatlari va bilimlari ham taxminan teng. Ya’ni tomonlarning kuchi o‘zaro teng desak ham bo‘ladi. Odatda kiberhujum qilgan taraf ham kiberhimoyachilardan ortiq bilimga ega bo‘lmaydi.\nKiberhujumning eng ko‘p tarqalgan maqsadi – faqat jo‘natuvchi va qabul qiluvchigina ega bo‘lishi kerak bo‘lgan ma’lumotni qo‘lga kiritish, birov bilmasligi kerak bo‘lgan muhim va maxfiy ma’lumotlarga ega chiqish va uni oshkor qilish tahdidi bilan ma’lumotlar egasidan pul talab qilish. Bundan himoyalanish uchun zamonaviy raqamli texnologiyalarda raqamli kriptografiya qo‘llanadi, albatta. Unda, odatda, axborotning o‘zi maxsus kodlanadi va qabul qiluvchidagi dasturiy ta’minot vositasida yana koddan ochiladi.\nZamonaviy kompyuter texnologiyalarida axborotni kodlash juda murakkab hisoblash jarayonlari orqali amalga oshiriladi. Bu, asosan, kodlanayotgan joriy axborotni qayta shifrdan yechish uchun favqulodda ko‘p vaqt talab etilishini ko‘zlab amalga oshiriladi. Ya’ni zamonaviy kiberhimoyaning mohiyati shunday: shifrni yechishning nazariy va texnik imkoni bor, biroq aniq kalitni siz bilmasangiz, unda shifrni yechish uchun eng kuchli deshifratorli xaker kompyuteriga favqulodda ko‘p vaqt kerak bo‘ladi. Bunga esa o‘sha xakerning o‘zining ham, farzandlari-yu nevara-chevaralarining ham umri yetmaydi.\nBiz yuqorida kiberxavfsizlik masalasiga kriptografiya nuqtai nazaridan nazar tashladik. Lekin zamonaviy raqamli texnologiyalar olamida endilikda ushbu o‘yinga yangi tahdidlar bilan uchinchi taraf ham kirib kelmoqda. Yangi kiberxatar manbaini kiberqaroqchilar deyish mumkin. Ularning maqsadi ma’lumotni o‘g‘irlash va oshkor qilish emas, balki tizimning o‘zining faoliyatiga to‘sqinlik qilish, uning ishini qiyinlashtirish yoki ishdan chiqarishdir. Masalan, WannaCry, sync-attack, DoS-attack singari xurujlar aynan shunday zamirga ega edi.\nBunday xuruj, asosan, “aqlli shahar”, “aqlli uy” singarilar doirasidagi buyumlar interneti tarkibidagi obyektlarga yoki sanoat obyektlarini boshqarishda masofadan turib internet orqali texnologik jarayonlarni yuritish imkonini beruvchi tizimlarga qarshi qaratilgan. Tasavvur qiling, siz olis masofada joylashgan apparatni, masalan, ishxonadan turib uyingizdagi haroratni sozlamoqchisiz yoxud markaziy pultda o‘tirib dispetcherlik qilish asnosida bir nechta nasosni boshqarmoqdasiz. Albatta, bu jarayon muayyan algoritmlar asosida masofadagi real uskunaga beriladigan buyruqlar ketma-ketligi bo‘yicha bajariladi. Badniyat kiberjinoyatchi esa ushbu qadamlar ketma-ketligini izdan chiqarish yoxud ularning bajarilish qoidalarini o‘zgartirishga urinadi. Masalan, u nasosingizni o‘chirib qo‘yishi yoki uning bosimini keskin pasaytirishga buyruq berib qo‘yishi mumkin. Natijada butun tizim izdan chiqadi.\nBuyumlar internetiga kiberhujum esa, masalan, kiberjinoytachining masofadan turib “aqlli uyingiz”dagi muzlatgichni o‘chirib qo‘yishi va suvni ochib, qo‘shnilarnikiga toshitib yuborishi bilan sodir bo‘lishi mumkin.\nYuqorida aytilganlar qandaydir va qayerdadir sodir bo‘lishi mumkin bo‘lgan gipotetik xurujlar emas. Masalan, Eron yadroviy inshootlariga bir necha yil avval shunday kiberhujum bo‘lgan edi. O‘shanda isroillik ekani taxmin qilingan kiberjinoyatchilar yadro qurilmalaridagi sentrifuga va ventilyatorlarning aylanish tezligini nazorat qiladigan tizimga kiberhujum uyushtirgan. Ular shunchaki dvigatelning aylanish tezligini ko‘paytirib qo‘yishgan. Natijada belgilangan joy avvaliga tezroq sovib ketgan bo‘lsa, oxir-oqibat mexanik tomondan parraklarning o‘zi butunlay ishdan chiqqan va dvigatel buzilgan. Ko‘rib turganingizdek, kiberxavfsizlik nafaqat ma’lumotlarni ishonchli himoya qilish, balki endilikda real uskuna va obyektlarni ham ishonchli himoya qilishni taqazo etmoqda.\nEndilikda kiberxavfsizlik kiberhujumlarning barcha real va ehtimoliy turlarini e’tiborga olgan holda rivojlanishi kerak. Masalan, kiberjinoyatchilar endilikda tarmoqlarga, xususan, energetika, tibbiyot va hokazolarga to‘g‘ridan-to‘g‘ri tahdid qilishmoqda. Buning oqibatlari ayanchli bo‘lishi mumkin. Eng kam zarar – kiberhuruj orqali butun shaharni elektr tarmog‘idan mahrum qilish bo‘lsa, eng yomoni taqsimlash stansiyasini qayta tiklanmas qilib ishdan chiqarish yoki GES to‘g‘onini ochib yuborish ham bo‘lishi mumkin.\nTibbiyotda esa bu yanada muhim ahamiyat kasb etadi. Chunki inson salomatligiga oid ma’lumotlar saqlanadigan va uzatiladigan tizimlarda yoki internetga ulangan tibbiy uskunalarda kishi hayoti bilan bog‘liq muhim ma’lumotlar, algoritmlar bo‘ladi. Ushbu ma’lumotlarga bemorning shaxsan o‘zi va uni bevosita davolovchi vrachdan boshqasining kirishiga imkon bo‘lmasligi kerak. Buning uchun autentifikatsiya va identifikatsiya jarayonlarini puxta ishlash, xususan, biometrik usullar bilan shaxsni tasdiqlash orqali keyin muhim shaxsiy tibbiy ma’lumotlarni olish kerak. Ushbu ma’lumotlarga masofadan turib kira olgan xaker uni o‘zgartirib qo‘yishi, masalan, qon guruhini boshqacha ko‘rsatishi bemorning hayotini xavfga qo‘yadi.\nAynan tibbiyot sohasidagi kiberxavfsizlik yuzasidan hozirda Yevropada KONFIDO nomli loyiha ishlab chiqilmoqda va u tibbiyot tizimida ma’lumot almashinishning boshlang‘ich-yakuniy ishtirokchilari orasida ishonchli kiberxavfsizlikni ta’minlashni maqsad qilgan. Qolaversa kriptovalyuta sohasi rivojlanayotgan va bank xizmatlari tobora tarmoqqa ko‘chib o‘tayotgan zamonda moliya sohasida ham kiberxavfsizlik birinchi planga chiqmoqda.", "category": "Texnologiyalar", "title": "Shaxsiy ma‘lumotlaringizni ehtiyot qiling. Kriptografiya nimaligini bilasizmi?", "date": "10/29/2019", "url": "https://daryo.uz/2019/10/29/shaxsiy-malumotlaringizni-ehtiyot-qiling-kriptografiya-nimaligini-bilasizmi/"}
{"content": "Jahon sog‘liqni saqlash tashkiloti ma’lumotlariga ko‘ra, Ebola virusidan halok bo‘lganlar soni 4922 kishiga yetdi. Bu haqda Reuters’ga tayanib, Gazeta.ru xabar bermoqda.\n\nMa’lum qilinishicha, Ebola bezgagini yuqtirganlar hozirda 10 141 kishini tashkil etmoqda.\nJoriy haftada Ebola bezgagi ilk bor Nyu-Yorkda ham ro‘yxatga olindi. G‘arbiy Afrikadan virusni yuqtirib qaytgan shifokor Kreyg Spenser shifoxonaga yotqizildi.", "category": "Dunyo", "title": "Ebola virusini yuqtirganlar soni 10 mingdan oshdi", "date": "10/26/2014", "url": "https://daryo.uz/2014/10/26/ebola-virusini-yuqtirganlar-soni-10-mingdan-oshdi/"}
{"content": "WWW.uz hisoblagichi bo‘yicha UZ milliy domeni internet-festivali g‘oliblari aniqlandi. O‘z yo‘nalishida birinchi o‘rinni egallagan saytlar Uzinfocom markazining maxsus sovg‘alari, xususan, original haykalcha va Uzinfocom xizmatlaridan foydalanish uchun 300 ming so‘mlik vaucher bilan taqdirlanadi. Bu haqda Uzinfocom markazining “Internet texnologii” sayti xabar bermoqda.\n\nHafta davomida to‘plangan ma’lumotlarga ko‘ra, “Daryo” UZ domeni internet-festivalining eng ommabop OAV sayti yo‘nalishida birinchi o‘rinni egalladi.\nG‘oliblar WWW.uz saytida berilib boriladigan xost (unikal tashrifchi)lar miqdoriga qarab aniqlandi.\nG‘oliblar qatoridan Muz.uz (madaniyat sohasidagi eng yaxshi sayt), Lex.uz (davlat boshqaruvi sohasidagi eng yaxshi sayt), Stadion.uz (sport sohasidagi eng yaxshi sayt) va boshqa saytlar o‘rin oldi.\nEslatib o‘tamiz, bundan avvalroq, UZ milliy domeni internet-festivali finalchilari aniqlangani xabar qilingan edi.\nInfoCom-2014 axborot-kommunikatsiya texnologiyalari haftaligi doirasidagi internet-festival natijalarini e’lon qilish va g‘oliblarni taqdirlashga bag‘ishlangan tadbir 22-sentabr kuni “Yoshlar ijod saroyi”da bo‘lib o‘tadi.", "category": "Texnologiyalar", "title": "“Daryo” internet-festivalning eng ommabop internet ommaviy axborot vositasi deb topildi", "date": "09/17/2014", "url": "https://daryo.uz/2014/09/17/daryo-internet-festivalning-eng-ommabop-internet-ommaviy-axborot-vositasi-deb-topildi/"}
{"content": "“Barselona” klubi himoyachisi Jeremi Matye Luis Enrike va Lionel Messi o‘rtasidagi ziddiyatni ommaga ma’lum qilgani uchun jamoadoshlaridan uzr so‘radi, deb xabar beradi “Uff.uz”.\n\nEslatib, o‘tamiz Luis Enrike hujumchi Lionel Messini “Real Sosyedad”ga qarshi o‘yinda asosiy tarkibda maydonga tushirmaganidan keyin argentinalik futbolchi bilan murabbiy o‘rtasida kelishmovchilik paydo bo‘lgandi. Matye bo‘lsa bu haqida ommaviy axborot vositalariga bergan intervyusida batafsil so‘zlab bergandi.\nAmmo shundan keyin jamoa sardori Xavi, keyinroq esa Luis Enrikening o‘zi Matye bilan bu borada suhbat qurgan. Unga qilgan ishi “Barselona”ning ichki axloq qoidalariga to‘g‘ri kelmasligini tushuntirilgan.\nAyni paytda “Barselona” futbolchilari va murabbiy o‘rtasida hech qanday ziddiyat yo‘qligi ma’lum qilinmoqda.", "category": "Sport", "title": "Jeremi Matye Enrike va Messi o‘rtasidagi mojaroni ommaga olib chiqqani uchun uzr so‘radi", "date": "02/03/2015", "url": "https://daryo.uz/2015/02/03/jeremi-matye-enrike-va-messi-ortasidagi-mojaroni-ommaga-olib-chiqqani-uchun-uzr-soradi/"}
{"content": "Facebook messenjeri orqali yangi viris ommaviy tarzda tarqalmoqda, deb yozadi “Potrebiteli.uz”.\n\n“Virus sizning messenjeringizga do‘stingizdan xabar ko‘rinishida keladi. U yerda Facebook’dagi suratingiz tushirilgan qandaydir videoni ochish so‘raladi. Zinhor, havolaning ustiga bosmang. Agar uni tasodifan bosib yuborgan bo‘lsangiz, do‘stlaringizga ham sizning nomingizdan shunday virus tarqaladi. Sizdan ketgan xatdagi havolada do‘stlaringizning rasmi aks etadi. Ogoh bo‘ling!”, — deyiladi xabarda.\n", "category": "Texnologiyalar", "title": "Facebook messenjerida yangi virus tarqalmoqda", "date": "04/09/2018", "url": "https://daryo.uz/2018/04/09/facebook-messenjerida-yangi-virus-tarqalmoqda/"}
{"content": "Yevropa Ittifoqi 25-noyabrda 20 yevrolik yangi kupyurani muomalaga kiritadi. Unda grek afsonalaridagi Yevropa portreti aks ettirilgan, bukkanda esa gologrammalardan biri kamalak rangida tovlana boshlaydi, deya xabar beradi “Norma”.\n\nYangi kupyuraning chiqarilishi eski pul belgilarini qalbakilashtirishga qarshi kuchliroq himoyaga ega bo‘lgan yangi kupyuralarga bosqichma-bosqich almashtirish dasturi doirasida amalga oshirilmoqda. Ayni paytda 5 va 10 yevro qiymatidagi yangi kupyuralar ( tegishli ravishda 2013-yil may va 2014-yil sentabr oylarida joriy etilgan) foydalanishda, navbat 50, 100, 200 va 500 yevroga.\n“Yevropa” turkumidagi banknotda Yevroittifoqning yangi xaritasi ham aks ettirilgan. Unga suv belgilari va gologrammalar qo‘shilgan. Hajmi va umumiy ranglar ko‘rinishi jihatidan yangi “yigirmatalik” oldingisidan farq qilmaydi.\n\nTa’kidlash joizki, eski 20 yevrolik kupyura ko‘p qalbakilashtiriladigan pullar sirasiga kirardi. Musodara etilgan soxta kupyuralarning 60 foizi aynan 20 yevrodan iborat. Keyingi o‘rinda qalbaki pullarning 26 foizini tashkil etuvchi 50 yevro qayd etilgan. O‘tgan yili aniqlangan soxta yevrolar miqdori 2013-yilga nisbatan 25 foizga ko‘paygan.", "category": "Dunyo", "title": "YeI 25-noyabrda 20 yevrolik yangi kupyurani muomalaga kiritadi ", "date": "11/12/2015", "url": "https://daryo.uz/2015/11/12/yei-25-noyabrda-20-yevrolik-yangi-kupyurani-muomalaga-kiritadi/"}
{"content": "Moskvalik biznesmen “Major” seriali yulduzi Lyubov Aksenova bilan birga kechki ovqat uchun million rubl to‘ladi, lekin turmushga chiqqan aktrisa uchrashuvga kelmadi, deb yozmoqda “MK.ru”.\n\nMa’lum bo‘lishicha, erkak muhim tadbirga borishi kerak bo‘lgan. U hamrohlik qilish uchun ayollardan Lyuba mos keladi deb hisoblagan. Kommersant bunday uchrashuvlarni tashkil qilish bilan shug‘ullanadigan tashkilot “menejer”i bilan bog‘langan. U 15 ming dollar evaziga aktrisani olib kelishga va’da bergan.\nBiznesmen aytilgan pulni to‘lagan, lekin Lyuba belgilangan soatda kelmagan. Aldangan erkak politsiyaga murojaat qilgan va ular Aksenova bilan bog‘langan. Telefonni uning turmush o‘rtog‘i, prodyuser Pavel Aksenov olgan va sodir bo‘lgan voqeadan hayron qolgan. “Lyuba hech qachon pul evaziga boylarga hamrohlik qilmagan, qilmayapti va qilmaydi ham. Qolaversa million rubl evaziga”, — degan Pavel Aksenov.", "category": "Madaniyat", "title": "Biznesmen “Major” seriali yulduzi Aksenova bilan kechki ovqat uchun million rubl pul to‘ladi, lekin u kelmadi", "date": "05/30/2019", "url": "https://daryo.uz/2019/05/30/biznesmen-major-seriali-yulduzi-aksenova-bilan-kechki-ovqat-uchun-million-rubl-pul-toladi-lekin-u-kelmadi/"}
{"content": "Norvegiya parlamenti tomonidan qabul qilingan yangi qonun 19 yoshdan 44 yoshgacha bo‘lgan ayollarga 19 oylik harbiy xizmatni o‘tash majburiyatini yukladi, deb xabar bermoqda “Yevropeyskaya Pravda”.\n\nHukumatning maxsus xabarida aytilishicha, Norvegiya jamiyatining eng asosiy qadriyati huquq va majburiyatlar jinsga qarab farqlanmasligidan iboratdir. Mudofaa vaziri Iner Eriksen Sereyde mamlakat qurolli kuchlari safiga jinsidan qat’i nazar eng munosib va ishtiyoqmandlar qo‘shilishi mumkin.\nHozirda mamlakat qurolli kuchlari shaxsiy tarkibining 13 foizdan kamrog‘i ayollar hisoblanadi. Shu bilan birga, Norvegiya ishlovchi ayollarning hissasi bo‘yicha jahonda yetakchilardan hisoblanadi. Ayollarining 76,1 foizi mehnat bilan band bo‘lgan mamlakat bu ko‘rsatkich bo‘yicha Islandiya, Shvetsiya va Shveysariyadan keyin to‘rtinchi o‘rinda turadi.", "category": "Dunyo", "title": "Norvegiyada ayollar uchun majburiy harbiy xizmat joriy qilindi", "date": "10/15/2014", "url": "https://daryo.uz/2014/10/15/norvegiyada-ayollar-uchun-majburiy-harbiy-xizmat-joriy-qilindi/"}
{"content": "Poytaxtdagi Hyatt Regency Tashkent mehmonxonasida tashkil etilgan axborot xavfsizligi va kiberjinoyatchilikka qarshi kurash masalalariga bag‘ishlangan amaliy seminarda O‘zbekistondagi 70 dan ortiq korxona va tashkilotlar vakillari ishtirok etdi. Bu haqda O‘zA xabar bermoqda.\n\nTadbir mamlakatdagi “Nihol” kompaniyalar guruhi, apparat va dasturiy ta’minot ishlab chiqarish, yetkazib berish, axborot texnologiyalari hamda konsalting xizmatlari ko‘rsatish bo‘yicha dunyodagi yirik kompaniyalardan biri bo‘lgan AQShning IBM kompaniyasi hamda “MUK” kompaniyalar guruhi hamkorligida tashkil etildi.\nSeminardan ko‘zlangan asosiy maqsad O‘zbekiston korxonalari va davlat tashkilotlari kiberxavfsizligini ta’minlovchi mahalliy IT-mutaxassislar o‘rtasida kibertahdidlarga qarshi kurash va dasturiy ta’minotning zararli turlari paydo bo‘lishiga oid eng yangi tendensiyalar to‘g‘risida axborot tarqatishdan iboratdir.\nAmaliy seminarning ochilishida so‘zga chiqqan IBM kompaniyasining mamlakatdagi vakolatxonasi rahbari O‘ktam Ergashev va “Nihol” kompaniyalar guruhi direktor o‘rinbosari Yelena Roman bugungi kunda axborot tizimlarini himoyalash masalalari O‘zbekiston idoralari faoliyatining ustuvor yo‘nalishlaridan biri ekanini ta’kidladi. Axborot xavfsizligini ta’minlovchi tuzilmalar ishini to‘g‘ri rejalashtirish va tashkil qilish nafaqat hozir, balki kelajakda ham har qanday korxona muvaffaqiyatli faoliyatining ajralmas tarkibiy qismi hisoblanadi. O‘zbekiston IT-bozorida ko‘plab zamonaviy kibertahdidlardan yuqori darajada himoyalanish imkoniyatini beruvchi axborot xavfsizligi sohasidagi eng ilg‘or texnologiya va yechimlar namoyish etilgan.\nSeminar dasturi ikki qismga ajratildi. Dastlab ishtirokchilar yirik xorijiy kompaniyalar tomonidan qo‘llanilayotgan xakerlar hujumlariga qarshi ta’sir ko‘rsatuvchi so‘nggi kibertahdidlar va uslublar to‘g‘risida ma’lumotga ega bo‘ldi. “Nihol” va IBM kompaniyasi mutaxassislari O‘zbekistonda kiberxavfsizlik tahlili, ma’lumotlar bazasi xavfsizligida xavfsizlik va tejamkorlikni ta’minlash, infratuzilmani muhofaza qiladigan kognitiv texnologiyalarga oid ma’ruzalarini taqdim etdi.\nSeminar qatnashchilari olgan nazariy bilimlarni amalda sinab ko‘rish maqsadida kiberhujum simulyatsiyasi tashkil etildi. Mahalliy kompaniya va davlat tashkilotlarining axborot texnologiyalari bo‘yicha mutaxassislariga uning yechimini topish, so‘ngra hodisani tahlil qilib, kelajakda bu kabi muammolarni bartaraf etish bo‘yicha takliflar kiritish vazifasi yuklatildi.\nSeminar doirasida axborot xavfsizligini ta’minlash sohasidagi eng yangi ishlanmalar namoyish etildi.", "category": "Texnologiyalar", "title": "Toshkentda axborot xavfsizligi va kiberjinoyatchilikka qarshi kurashga bag‘ishlangan amaliy seminar bo‘lib o‘tdi", "date": "07/18/2018", "url": "https://daryo.uz/2018/07/18/toshkentda-axborot-xavfsizligi-va-kiberjinoyatchilikka-qarshi-kurashga-bagishlangan-amaliy-seminar-bolib-otdi/"}
{"content": "“Real” va “Atletiko” jamoalari o‘rtasidagi Yevropa Chempionlar Ligasi final uchrashuvi YouTube orqali ilk bor to‘g‘ridan-to‘g‘ri namoyish etiladi, deb xabar bermoqda “Sports.ru”.\n\nMa’lum qilinishicha, Buyuk Britaniyada futbol muxlislari mazkur uchrashuvni bepul tomosha qilishi mumkin. Ispaniyada esa translyatsiyani faqatgina Bein Sports kanaliga a’zo bo‘lgan YouTube foydalanuvchilari kuzatish imkoniga ega bo‘ladi.\nEslatib o‘tamiz, “Real” va “Atletiko” o‘rtasidagi YeChL final uchrashuvi 28-may kuni Milan shahridagi “San-Siro” stadionida o‘tkaziladi.", "category": "Sport", "title": "Yevropa Chempionlar Ligasi finali YouTube orqali ilk bor to‘g‘ridan-to‘g‘ri namoyish etiladi", "date": "05/13/2016", "url": "https://daryo.uz/2016/05/13/yevropa-chempionlar-ligasi-finali-youtube-orqali-ilk-bor-togridan-togri-namoyish-etiladi/"}
{"content": "Sun sulolasi davriga oid qadimgi Xitoy san’ati namunasi — mo‘yqalam yuvishga mo‘ljallangan qadah Gonkongdagi Sotheby’s auksionida rekord darajadagi 37,7 million dollarga sotildi. Bu haqda “Interfaks” xabar bermoqda.\n\nAuksion uyi vakillari qadah Xitoy sopol buyumlari rekordini yangilaganini ma’lum qildi. Ilgarigi rekord 2014-yili o‘rnatilgan edi — o‘shanda Min sulolasi davriga oid qadah 36 million dollarga sotilgan edi.\nQadahning boshlang‘ich narxi ekspertlar tomonidan 10,2 million dollarga baholangan edi. Ammo kimoshdi savdosi 20 daqiqa davom etdi — noma’lum xaridor telefon qilib, yuqorida ko‘rsatilgan summani taklif qildi.", "category": "Madaniyat", "title": "Gonkongdagi auksionda qadimgi Xitoy qadahi 37,7 mln dollarga sotildi", "date": "10/03/2017", "url": "https://daryo.uz/2017/10/03/gonkongdagi-auksionda-qadimgi-xitoy-qadahi-377-mln-dollarga-sotildi/"}
{"content": "Chexiyaning Karlovy Vary shahrida O‘zbekiston fuqarosi vafot etdi. Bu haqda O‘zbekistonning Berlindagi elchixonasi ma’lumotiga tayanib, TIV matbuot xizmati xabar berdi.\n\nQayd etilishicha, O‘zbekiston fuqarosi N.J. 10-iyul kuni Karlovy Vary shahridagi sanatoriylardan birida vafot etgan.\nAyni paytda elchixonaning konsullik bo‘limi marhumning qarindoshlari va Praga shahridagi o‘zbek diasporasi vakillari bilan birgalikda konsullik-huquqiy masalalarni, jumladan, vafot etgan fuqaroning jasadini O‘zbekistonga yuborishni hal qilmoqda.\nKonsullik-huquqiy departamenti Germaniya (Berlin, Brandenburg, Bremen, Quyi Saksoniya, Gamburg, Meklenburg-Old Pomeraniya, Saksoniya, Saksoniya-Anhalt, Shlezvig-Holshtayn, Turingiya), Shvetsiya, Shveysariya va Chexiya hududida bo‘lib turgan O‘zbekiston fuqarolari zarur hollarda mamlakatning Berlin elchixonasiga +49-30-39-40-98-55, +49-30-39-40-98-30 telefon raqamlari orqali murojaat qilishi mumkinligini eslatgan.", "category": "Mahalliy", "title": "Chexiyaning Karlovy Vary sanatoriyasida O‘zbekiston fuqarosi vafot etdi", "date": "07/11/2019", "url": "https://daryo.uz/2019/07/11/chexiyaning-karlovy-vary-sanatoriyasida-ozbekiston-fuqarosi-vafot-etdi/"}
{"content": "Boliviyaning Kochabamba shahrida avtobus va yo‘lovchilari bo‘lgan yuk mashinasi ishtirokida yo‘l-transport hodisasi yuz berdi. Bu haqda “Korrespondent.net” xabar beradi.\n\nHalokat oqibatida 15 kishi qurbon bo‘ldi, yana o‘n nafari jabrlandi.\nDastlabki ma’lumotlarga qaraganda, yuk mashinasi quvib o‘tish davomida ag‘darilib ketgan. Uning kuzovidan tushib ketgan 14 kishi shaharlararo avtobusning bosib ketishi oqibatida halok bo‘ldi. Shundan keyin avtobus qoyaga urildi, natijada haydovchining yordamchisi halok bo‘ldi.\nPolitsiya halokatga yuk mashinasining tajribasiz haydovchisi sabab bo‘lgan deb hisoblamoqda, u hibsga olindi.", "category": "Dunyo", "title": "Boliviyada yuz bergan YTH 15 kishini hayotdan olib ketdi", "date": "12/26/2015", "url": "https://daryo.uz/2015/12/26/boliviyada-yuz-bergan-yth-15-kishini-hayotdan-olib-ketdi/"}
{"content": "May oyining oxirgi kunlarida O‘zbekiston Davlat Konservatoriyasida o‘tkazilgan Nasiba Abdullayevaning talabalar uchun atalgan “master-klass”idan Konsenrvatoriya ma’muriyati konsert sifatida foydalangani ma’lum bo‘ldi, deb xabar bermoqda “Sayyod.com”.\n\nQayd etilishicha, talabalar uchun master-klass sifatida kelishilgan bu konsertga chiptalar sotib, zal oddiy tomoshabinlar bilan to‘ldirilgan va asosiy niyat bo‘lgan talabalarga zaldan deyarli joy tegmay, ular yo tikka turgan va yoki koridordan konsertni eshitishdan boshqa iloji qolmagan.\n“Talabalar uchun master-klass emas, aslida konsert dasturi bo‘lib chiptalar sotilganidan keyin xonandaga chiptalar sotuvidan gonorar to‘lanishi kerak, ammo bu amalga oshirilmagan, demakki Xalq artistini tekinga aldab, uning konsertidan pul ishlashgan chog‘i”, — deyiladi xabarda.\n\nKonsertda bo‘lganlarning aytishicha, ma’muriyat hattoki dasturga taqab boshqa konsertni ham o‘tkazishga ulgurib, Nasiba Abdullayevani kuttirgan.\nMazkur voqea yuzasidan Nasiba Abdullayevadan qiziqilganda u bu voqea haqida hattoki to‘xtalib o‘tishni ham istamasligini aytib qo‘l siltagan: “Bir narsani aytishim mumkin, o‘sha tashkilotchilar bilan bu ilk va so‘nggi marotaba ishlashim”.", "category": "Madaniyat", "title": "Nasiba Abdullayevaning talabalar uchun “master-klass”idan konsert sifatida foydalanilgani ma’lum bo‘ldi", "date": "06/15/2015", "url": "https://daryo.uz/2015/06/15/nasiba-abdullayevaning-talabalar-uchun-master-klassidan-konsert-sifatida-foydalanilgani-malum-boldi/"}
{"content": "Bugun, 5-iyun kuni xonanda Shohruhxon va aktrisa Asal Shodiyevaning nikoh to‘yi bo‘lib o‘tadi. Aktrisaning kelinlik libosidagi ilk fotosuratlarini “Shok.uz” sayti e’lon qildi.\n\n“Shoxruhxonning va Asalning nikoh libosi bilan tushgan suratini taqdim etamiz. Ta’riflash va baholash sizlardan. Libos Asal Shodiyevaga juda yarashgan, shunday emasmi? Ikki yoshga baxt tilab, kuzatuvda davom etamiz…”, — deyiladi xabarda.\n\nShuningdek, kechki payt bazm boshlanishi bilan to‘yga taklif etilgan shou-biznes vakillari yangi fotosuratlarni ijtimoiy tarmoqlarga joylab borishi ta’kidlab o‘tildi.", "category": "Madaniyat", "title": "Shohruxxon va Asal Shodiyevaning to‘y liboslaridagi ilk fotosuratlari e’lon qilindi", "date": "06/05/2016", "url": "https://daryo.uz/2016/06/05/shohruhxon-va-asal-shodiyevaning-toy-liboslaridagi-ilk-fotosuratlari-elon-qilindi/"}
{"content": "Kataloniya klubi Ispaniya Kubogi 1/4 finalida “Sevilya”ni ikki o‘yin natijasiga ko‘ra, 6:3 hisobida mag‘lubiyatga uchratdi va yarim finalga chiqdi.\n\nKataloniyaliklar ketma-ket 9-marta mamlakat kubogi yarim finaliga chiqdi. Bu musobaqa rekordi hisoblanadi, deb xabar beradi Opta.\n“Barselona” so‘nggi 4 mavsumdan beri Ispaniya Kubogi chempionligini qo‘lga kiritib kelmoqda.\n“Ko‘k-anor ranglilar” 2008/09 va 2011/12-yilgi mavsumlarda ham mazkur sovringa ega chiqqandi.", "category": "Sport", "title": "“Barselona” Ispaniya Kubogi rekordini o‘rnatdi", "date": "01/31/2019", "url": "https://daryo.uz/2019/01/31/barselona-ispaniya-kubogi-rekordini-ornatdi/"}
{"content": "Taniqli amerikalik aktyor Maykl Duglasning o‘g‘li Kemeron narkotik savdosi tufayli olgan yetti yillik qamoq muddatini o‘tab, ozodlikka chiqdi. Ayni paytda Gollivud yulduzining farzandi jinoyatchilar reabilitatsiyasiga mo‘ljallangan halfway house ixtisoslashtirilgan muassasasidadir, deb xabar bermoqda “Korrespondent.net”.\n\nJoriy yilda Kemeron Duglas 38 yoshga to‘ladi. U qamoqda o‘tkazgan umri haqida xotira kitobini yozishni rejalashtirmoqda.\nKemeron 2010-yilda hibsga olinib, Kamberlend qamog‘iga joylashtirilgan edi. U geroin va metamfetamin saqlashda hamda sotishda ayblangan edi.", "category": "Madaniyat", "title": "Maykl Duglasning o‘g‘li qamoqda 7 yil o‘tirib chiqdi", "date": "08/01/2016", "url": "https://daryo.uz/2016/08/01/maykl-duglasning-ogli-qamoqda-7-yil-otirib-chiqdi/"}
{"content": "Alisher Navoiy nomidagi O‘zbekiston Milliy kutubxonasida O‘zbekiston hamda Qoraqalpog‘iston xalq artisti, o‘zbek opera san’atining yetakchi xonandasi Muyassar Razzoqova bilan ijodiy kecha tashkil etildi. Bu haqda UzReport axborotiga tayanib, “Uz24.uz” xabar bermoqda.\n\nKechada xonanda ijrosida hamda kamera orkestr ishtirokida jahon operalaridan parchalar yangradi.\nShuningdek, tadbir doirasida M. Razzoqova muallifligidagi “Akademik opera xonandaligiga kirish” nomli kitob taqdimoti ham o‘tkazildi. Qayd etilishicha, kitobda opera ijrochiligining sir-asrorlari bo‘lajak akademik xonandalar uchun ochib berilgan. Kitob muallifning ko‘p yillik tajribasi asosida metodik qo‘llanma sifatida ishlangan. Tadbirda xonanda tomonidan kelgusida yanada chuqurlashtirilgan ikkinchi qo‘llanma ustida ham ish olib borilayotgani ta’kidlandi.\n\nMa’lumot uchun, M.Razzoqova hozirda O‘zbekiston davlat konservatoriyasida faoliyat olib bormoqda.", "category": "Madaniyat", "title": "O‘zbekiston xalq artisti Muyassar Razzoqova opera xonandalari uchun darslik yaratdi", "date": "03/04/2015", "url": "https://daryo.uz/2015/03/04/ozbekiston-xalq-artisti-muyassar-razzoqova-opera-xonandalari-uchun-darslik-yaratdi/"}
{"content": "O‘zbekistonning 10 dan ortiq telekommunikatsiya operatorlari ko‘p qavatli uylar va binolarda FTTx (muayyan nuqtagacha optik aloqa kabeli – fiber to the x) arxitekturasi asosida internetga ulanishni tatbiq etmoqda. Bu haqda Axborot texnologiyalari va kommunikatsiyalarini rivojlantirish vazirligi axborot xizmati ma’lum qildi.\n\n“Mazkur texnologiya zamonaviy multimedia xizmatlarining keng turlaridan foydalanish imkonini beradi”, — deyiladi xabarda.\nVazirlik axborotida FTTx asosida internetga ulanishni tashkil etayotgan kompaniyalar nomi, shuningdek, shunday texnologiya asosida internetga ulangan ko‘p qavatli uylar va binolar soni keltirilmagan.", "category": "Texnologiyalar", "title": "O‘zbekistonda 10 dan ortiq kompaniya ko‘p qavatli uylarni FTTx bo‘yicha internetga ulashni tatbiq etmoqda", "date": "12/01/2015", "url": "https://daryo.uz/2015/12/01/ozbekistonda-10-dan-ortiq-kompaniya-kop-qavatli-uylarni-fttx-boyicha-internetga-ulashni-tatbiq-etmoqda/"}
{"content": "Hammualiflar X. N. Zaynidinov,  J. F. Karabayev va O. T. Mamirova o‘zini o‘zi boshqarish organlarining “Elektron mahalla” axborot tizimi dasturini ishlab chiqdi, deb xabar bermoqda O‘zbekiston Intellektual mulk agentligi.\n\nUshbu tizim o‘zini o‘zi boshqarish organlarining faoliyatini qog‘ozsiz ish yuritish texnologiyasi bo‘yicha avtomatlashtiradi hamda organlar faoliyatida ijtimoiy-iqtisodiy vazifalar boshqaruvini avtomatlashtirib, mahalla fuqarolarining ijtimoiy hayotida axborot texnologiyalaridan foydalanishni ta’minlaydi.\nDavlat organlari qaror va vazifalarini amalga oshirishda jamoatchilik ishtirokini avtomatlashtirish bilan mahallalarda axborot-telekommunikatsion infrastrukturasini rivojlantiradi.\n“Elektron mahalla” axborot tizimi o‘zini o‘zi boshqarish organlari faoliyati jarayonida kelib chiqadigan quyidagi masalalarni avtomatlashtiradi: mahalliy axborot resurslarini shakllantirish va ulardan foydalanish; o‘zini o‘zi boshqarish organlarining fuqarolar, yuridik shaxslar, ijtimoiy va siyosiy tashkilotlar va h.k. bilan telekommunikatsion tarmoqlar yordamida o‘zaro hamkorlik qilishi; davlat hokimiyati organlari bilan axborot almashish.\nTizim veb-texnologiya asosida ishlaydi. Tizimni internet tarmog‘ida yoki alohida kompyuterda avtonom holda ishlatish mumkin. Mualliflar jamoasiga ushbu dastur uchun № DGU 03105 raqamli guvohnoma berildi.", "category": "Texnologiyalar", "title": "O‘zbekistonda “Elektron mahalla” axborot tizimi yaratildi", "date": "06/15/2015", "url": "https://daryo.uz/2015/06/15/ozbekistonda-elektron-mahalla-axborot-tizimi-yaratildi/"}
{"content": "Irlandiyalik maxsus effektlar bo‘yicha mutaxassis Julian Chekli ishchi holatdagi 23 gadjet bilan ta’minlangan Betmen libosini ishlab chiqdi. Bu haqda TJournal xabar bermoqda.\n\nGadjetlar qatorida tutun shashkalari, itlarni cho‘chitish uchun ultratovush qurilmasi, tungi osmonda ko‘rshapalaklarni aniqlash uchun proyektor bor.\nChekli mazkur yangiligi bilan dunyo rekordini o‘rnatdi va Ginnesning rekordlar kitobining 2017-yilda chop etiladigan geymerlar uchun mo‘ljallangan maxsus kitobidan o‘rin egallaydi.\nLibos uchun namuna sifatida Chekli Batman: Arkham Origins videoo‘yinidagi Betmen kostyumini tanladi va uni 3D-printer orqali rezinada chiqarib oldi.\n", "category": "Texnologiyalar", "title": "Irlandiyalik mutaxassis 23 ta gadjetdan iborat Betmen libosini ishlab chiqdi", "date": "08/25/2016", "url": "https://daryo.uz/2016/08/25/irlandiyalik-mutaxassis-23-ta-gadjetdan-iborat-betmen-libosini-ishlab-chiqdi/"}
{"content": "Farg‘ona shahar Yangi asr ko‘chasida istiqomat qiluvchi shaxs mahallasidan bir tanishi o‘tib ketayotganini ko‘rdi, deb xabar beradi “Postda”.\n\nU tanishidan uyali telefonini berib turishini so‘radi va uning ko‘zini shamg‘alat qilib, qochib ketdi. Telefonidan ayrilgan jabrlanuvchi ichki ishlar idoralariga xabar berdi.\nQo‘lga tushgan huquqbuzar tergov jarayonida “hazillashgan edim” deb bahona qilib, jazodan qutilib qolmoqchi bo‘ldi, deyiladi manbada.", "category": "Mahalliy", "title": "Farg‘onada bir fuqaro tanishining uyali telefonini “hazil” bilan olib qochib ketdi", "date": "05/04/2015", "url": "https://daryo.uz/2015/05/04/fargonada-bir-fuqaro-tanishining-uyali-telefonini-hazil-bilan-olib-qochib-ketdi/"}
{"content": "Toshkent shahrida 2017-yilning dastlabki to‘qqiz oyi davomida qalbaki pul tayyorlash bilan shug‘ullangan 19 ta guruh aniqlandi va qo‘lga olindi. Bu haqda Toshkent shahar IIBB boshlig‘i o‘rinbosari Doniyor Toshxo‘jayev ma’lum qildi, deya xabar bermoqda “Nuz.uz”.\n\nToshxo‘jayevning afsus bilan qayd etishicha, mazkur ko‘rsatkich o‘tgan yilning shu davri bilan taqqoslaganda qariyb ikki barobar oshgan. 2016-yilning dastlabki yanvar—sentabr oylarida pul qalbakilashtirish bilan bog‘liq 9 holat aniqlangan edi.\nIIBB vakili jinoyatchilar aynan qaysi valyutalarni qalbakilashtirganiga aniqlik kiritmadi. Biroq, uning qayd etishicha, milliy valyuta — so‘mni qalbakilashtirish bilan shug‘ullangan guruhlar asosan mayda kupyuralarni soxtalashtirgan.\n“Yaqinda internetda 50 ming so‘mlik qalbaki kupyura surati tarqaldi. Sizni ishontirib aytishim mumkinki, bu holat Toshkentda qayd etilmagan. Toshkentda 10 ming yo 50 ming so‘mlik kupyuralarni qalbakilashtirish bilan bog‘liq birorta holat qayd etilmagan”, — dedi IIBB vakili.\nBir muddat Sirdaryoda 50 ming so‘mlik kupyurani qalbakilashtirish bilan shug‘ullangan shaxslar qo‘lga olingani haqida xabar berilgan edi.", "category": "Mahalliy", "title": "Toshkentda 10 000 va 50 000 so‘mliklarni qalbakilashtirish qayd etilmadi. Biroq qalbaki pul tayyorlash holatlari ko‘paygan", "date": "10/21/2017", "url": "https://daryo.uz/2017/10/21/toshkentda-10-000-va-50-000-somliklarni-qalbakilashtirish-qayd-etilmadi-biroq-qalbaki-pul-tayyorlash-holatlari-kopaygan/"}
{"content": "Samarqandd xalq deputatlari Payariq tuman kengashining navbatdan tashqari sessiyasi bo‘lib o‘tdi. Bu haqda “Zarafshon” xabar bermoqda.\n\nCessiya tashkiliy masala ko‘rildi.\nAbdumo‘min Jo‘rayev o‘z arizasiga ko‘ra Payariq tumani hokimi vazifasidan ozod etildi.\nShu paytgacha Toyloq tumani hokimining birinchi o‘rinbosari vazifasida ishlab kelgan Dilshod Musinov Payariq tumani hokimi vazifasini bajaruvchi etib tayinlandi.", "category": "Mahalliy", "title": "Dilshod Musinov Payariq tumani hokimi vazifasini bajaruvchi etib tayinlandi", "date": "01/12/2019", "url": "https://daryo.uz/2019/01/12/dilshod-musinov-payariq-tumani-hokimi-vazifasini-bajaruvchi-etib-tayinlandi/"}
{"content": "2-noyabr kuni O‘zbekiston xalq artisti, “Mehnat shuhrati” ordeni sohibasi Kommuna Ismoilova Toshkentda 86-yoshida vafot etdi.\n\nKommuna Ismoilova 1927-yil Xiva yaqinida o‘qituvchi oilasida tug‘ilgan. Asl ismi Ullibibi. Uning san’atkor bo‘lib yetishishida ota-onasidan eshitgan xalq qo‘shiqlari, raqqosalarning raqslari turtki bo‘ldi. 13 yoshida Ilk bora “Farhod va Shirin” spektaklining ommaviy sahnasida chiqdi. Urush yillarida Gavhar Rahimova, Faxriddin Sodiqov rahbarligida tashkil topgan konsert ansambli Urganchga kelganda, Kommuna ular bilan tanishib, ansambl tarkibiga qo‘shiladi. 1943-yil 14 yoshida Toshkentga keladi.\nKommuna Ismoilovaning ovozi soprano tipida bo‘lib, yuqori registrdagi uchinchi oktavaning re-re-diez notasigacha yetadi. Xonanda ovozini ustalik bilan ishlata olgan, ashulachilik an’analariga xos qochirimlar, nolalardan mohirona foydalana olgan. Uning “Go‘ro‘g‘li” dostoni “Ravshan” qismidagi “Bolama o‘xshaydi ovozing sani...” qo‘shig‘i hali-hanuz ahamiyatini yo‘qotmagan. Shuningdek, “Shoshmaqom”dek bebaho durdonani ham ijro etgan.\nYaqin kungacha Komunna Ismoilova Gliyer nomidagi Respublika ixtisoslashtirilgan musiqa akademik litseyida dars bergan.\n ", "category": "Madaniyat", "title": "O‘zbekiston xalq artisti Kommuna Ismoilova vafot etdi  ", "date": "11/03/2013", "url": "https://daryo.uz/2013/11/03/ozbekiston-xalq-artisti-kommuna-ismoilova-vafot-etdi/"}
{"content": "Xalqaro futbol federatsiyalari uyushmasi − FIFA tashkiloti prezidenti Yozef Blatter 2026-yili bo‘lib o‘tadigan Jahon chempionatini Afrika qit’asida o‘tkazilishini ma'lum qildi, deb xabar bermoqda “Uff.uz”.\n\n“2026-yilgi Jahon chempionati Afrika qit’asida bo‘ladi. Agar qaysidir davlat mezbonlik qilishni istasa, murojaat qilishlari va ariza topshirishlari mumkin”, − dedi FIFA prezidenti.\nEslatib o‘tamiz, 2026-yilgi JCh mezbonligi 2017-yilda ma’lum qilinadi. JCh−2026 musobaqasini o‘zida o‘tkazish uchun Angliya va Avstraliya davlatlari ham kurashmoqchi edi.", "category": "Sport", "title": "FIFA prezidenti: 2026-yilgi jahon chempionati Afrikada bo‘ladi", "date": "04/17/2015", "url": "https://daryo.uz/2015/04/17/fifa-prezidenti-2026-yilgi-jahon-chempionati-afrikada-boladi/"}
{"content": "Xalq ta’limi vaziri Sherzod Shermatov “Daryo”ga bergan intervyusida majburiy maktab formasi 2019—2020-o‘quv yilida ixtiyoriy bo‘lib, bu haqda Hukumat tagishli qaror qabul qilishini ma’lum qildi.\n“Formani juda ko‘p muhokoma qilsa bo‘ladi. Ijobiy tomonini ham, salbiy tomonini ham. Lekin, shoshilish kerak emas. Bizda ozgina shoshish bo‘layapti. Maktab formasi o‘tgan yili majburiy emas, ixtiyoriy bo‘ldi. Yangi o‘quv yilida majburiy qilsak, shoshilish bo‘lib qoladi”, – deydi Sherzod Shermatov.\nVazirning gaplariga ko‘ra, 1-sinfdan 11-sinfgacha maktab formasini tikish juda katta hajmni tashkil qilib, O‘zbekiston to‘qimachilik sanoati bu vazifani uddalay olishiga ham savollar bor.\n“Hozir biz Vazirlar mahkamasiga qo‘shimcha taklif tayyorlayapmiz. Chiqqan qarorga o‘zgartirish kiritish. Ota-onalar tashvishlanmasa bo‘ladi, yaqin orada qaror chiqadi. Yangi o‘quv yilidan maktab formasi majburiy bo‘lmaydi. Maktab formasi bosqichma-bosqich joriy qilinadi”, – deydi Xalq ta’limi vaziri Sherzod Shermatov.\nBundan avval, O‘zbekiston Prezidenti Administratsiyasi huzuridagi Axborot va ommaviy kommunikatsiyalar agentligi direktori o‘rinbosari Saida Mirziyoyeva kelgusi o‘quv yilidan majburiy yagona maktab formasi joriy etilishi borasida fikr bildirib, maktablarda mavjud kamchiliklar joylarda og‘ir sharoit, ko‘plab maktablar ta’mirtalab, o‘quv darsliklarining yetishmasligi, kitoblar sifati juda past ekanligi, ayrim maktablarda darslar uch smenada o‘tilishini tuzatmay turib, majburiy forma talab qilinishiga hali ertaligi haqida fikr bildirgandi.", "category": "Mahalliy", "title": "Sherzod Shermatov: “Yangi o‘quv yilidan maktab formasi majburiy bo‘lmaydi”", "date": "06/11/2019", "url": "https://daryo.uz/2019/06/11/sherzod-shermatov-yangi-oquv-yilidan-maktab-formasi-majburiy-bolmaydi/"}
{"content": "2016-yil yanvarida xonanda Shahzoda Instagram’dagi sahifasida delfin bilan birga tushgan suratini e’lon qilib, “Yana bir orzuim amalga oshdi. Xudoga shukur”, deb yozgandi.\n\n2016-yil noyabrida esa aktrisa Shahzoda Muhamedova deyarli shu holatni takrorladi. U delfinlar bilan xonanda Shahzoda kabi suratga tushib, “Orzularim doim ushaladi. Alhamdulillah”, deb yozdi.\n\nYana bir aktrisa — Shahzoda Matchonova esa hamma mashhur Shahzodalar orasida birinchi bo‘lib delfin bilan suratga tushgan ekan! (“Daryo” o‘quvchilarga rahmat!).\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "O‘zbekistonlik Shahzodalar delfin bilan qanday usulda rasmga tushadi? Rasmga tushganidan keyin nima deydi?", "date": "11/03/2016", "url": "https://daryo.uz/2016/11/03/ozbekistonlik-shahzodalar-delfin-bilan-qanday-usulda-rasmga-tushadi-rasmga-tushganidan-keyin-nima-deydi/"}
{"content": "Shohrux reper shou-biznesdagi vaqtinchalik tanaffusi sabablarini ma’lum qildi, deya xabar bermoqda “Sug‘diyona” gazetasi.\n\n“Avval iqtisod sohasida o‘qidim, so‘ng huquqshunoslik yo‘nalishi bo‘yicha ham ta’lim olib, ikkinchi mutaxassislikni egalladim”, — dedi xonanda.\n“O‘qishdan tashqari, boshqa ishlar bilan ham band bo‘ldim”, — deya qo‘shimcha qildi Shohrux reper. Aynan qanday ishlar bilan band bo‘lganiga aniqlik kiritmagan.\nAvvalroq Shohrux reper katta sahnaga qaytish va konsert berish rejalarini e’lon qilgani haqida xabar berilgan edi.", "category": "Madaniyat", "title": "Shohrux reper shou-biznesdagi vaqtinchalik tanaffusi sabablarini ma’lum qildi", "date": "02/27/2016", "url": "https://daryo.uz/2016/02/27/shohrux-reper-shou-biznesdagi-vaqtinchalik-tanaffusi-sabablarini-malum-qildi/"}
{"content": "Otabek Mutalxo‘jayevning muxlislari uning raqsga tushganini ko‘rmagan bo‘lsalar kerak. “Aks-sado” klipi orqali qo‘shiqchining kutilmagan qirralarini kashf qilasiz, deb yozadi Popcorn.uz.\n\nRaqqoslar bilan birgalikda ulardan qolishmay raqs ijro etish uchun Otabek Mutalxo‘jayev ikki oy xoreografiyaga qatnagani ma’lum bo‘ldi.\n\nShuningdek, Otabek Mutalxo‘jayevning qilichbozlik sporti bilan shug‘ullanishi ko‘pchilikka noma’lum. Qo‘shiqchi qilichbozlik mahoratini ham klip orqali namoyon etdi.\nAvvalroq, Otabek Mutalxo‘jayev ushbu klipni suratga olish jarayonida yong‘in ichida qolgani haqida ma’lumot berilgan edi.\n\nShuhrat Mavlonov rejissorligida tasvirga olingan ushbu videoda ko‘plab filmlar va kliplar orqali mashhur bo‘lib borayotgan aktrisa — Yulduz Rajabova ham ishtirok etgan.", "category": "Madaniyat", "title": "Otabek Mutalxo‘jayev yangi “Aks-sado” klipida o‘zining qilichbozlik mahoratini namoyish etdi", "date": "06/23/2014", "url": "https://daryo.uz/2014/06/23/otabek-mutalxojayevning-aks-sado-klipi-muxlislarga-taqdim-etildi/"}
{"content": "Dortmundning “Borussiya” klubi hujumchisi Pyer-Emerik Obameyang yengil atletika bo‘yicha bir necha karra jahon va Olimpiada chempioni bo‘lgan Useyn Boltni musobaqalashishga chaqirdi.\n\nObameyangning so‘zlariga ko‘ra, o‘zi buni inkor qilsa-da, muxlislar futbolchining tez yugurishiga qoyil qoladi. Bunday yoqimli fikrlar esa uni Bolt bilan musobaqalashishga undamoqda.\nFutbolchi Useyn Boltga video murojaatida sportchining qitiq patiga tegishga harakat qilgan. Qayd etish kerak, yaqindagina Boltning “Borussiya Dortmund” klubiga futbolchi sifatida tashrif buyurishi borasida xabarlar paydo bo‘lgandi.", "category": "Sport", "title": "Futbolchi Pyer-Emerik Obameyang Useyn Bolt bilan kim tezroq yugurish bo‘yicha musobaqalashmoqchi", "date": "12/02/2016", "url": "https://daryo.uz/2016/12/02/futbolchi-pyer-emerik-obameyang-useyn-bolt-bilan-kim-tezroq-yugurish-boyicha-musobaqalashmoqchi/"}
{"content": "Apple kompaniyasi virtual uyali aloqa operatori (Mobile Virtual Network Operator — MVNO) sifatida faoliyat boshlashga tayyorgarlik ko‘rmoqda va aloqa operatorlari bilan mazkur masalada muzokaralar olib bormoqda. Bu haqda Business Insider nashriga tayanib, “Telecom.cnews.ru” xabar berdi.\n\nMa’lumotlarga ko‘ra, Apple o‘zining yangi xizmatini AQShda sinovdan o‘tkazishni boshladi, Yevropadagi operatorlar bilan ham muzokaralar ketyapti.\nYangilik shundan iboratki, Apple virtual operatori mijozlari uyali aloqa operatorlariga emas, mobil ma’lumotlarni yetkazgani, qo‘ng‘iroqlarni amalga oshirgani, SMS-xabarlar jo‘natgani, xullas, shu paytga qadar o‘z operatorida qanday xizmatlardan foydalangan bo‘lsa, barchasini bajargani uchun, Apple’ga pul to‘laydi. Farq shundan iboratki, kompaniyaning maxsus SIM-kartasi yordamida mijoz bir operatordan boshqalariga o‘tish imkoniyatiga ega bo‘ladi.", "category": "Texnologiyalar", "title": "Apple virtual uyali aloqa operatoriga aylanadi ", "date": "08/05/2015", "url": "https://daryo.uz/2015/08/05/apple-virtual-uyali-aloqa-operatoriga-aylanadi/"}
{"content": "O‘zbekiston “Elektron hukumat” markazida 24-oktabr kuni Janubiy Koreyaning Savdo-sotiqni rivojlantirish agentligi (KOTRA) hamda Pusan axborot texnologiyalari sanoatini ilgari surish agentligi (BIPA) mutaxassislari bilan uchrashuv bo‘lib o‘tdi.\n\nMarkaz axborot xizmati xabariga ko‘ra, uchrashuv chog’ida O‘zbekiston hamda Janubiy Koreyaning sohaga doir hamkorligini yanada rivojlantirish borasidagi takliflari muhokama qilingan.\nUchrashuv yakunida tomonlar “Elektron hukumat” tizimini qurish borasida o‘zaro hamkorlik aloqalarini yana faollashtirishga qaratilgan muayyan choralarni ko‘rishga tayyorligini tasdiqlagan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "O‘zbekiston “Elektron hukumat” markazida koreyalik mutaxassislar bilan uchrashuv bo‘lib o‘tdi", "date": "10/26/2016", "url": "https://daryo.uz/2016/10/26/ozbekiston-elektron-hukumat-markazida-koreyalik-mutaxassislar-bilan-uchrashuv-bolib-otdi/"}
{"content": "Kanadalik aktyor Rayan Reynolds Gollivudning shon-sharaf xiyobonida o‘z yulduziga ega bo‘ldi. Bu haqda Reuters ma’lum qildi, deb yozadi “Gazeta.ru”.\n\nArtistni tabriklash uchun uning oilasi — turmush o‘rtog‘i, aktrisa Bleyk Layvli va ularning ikki farzandi, shuningdek, aktyorning onasi, uning akalari va jiyanlari keldi.\nReynolds bu hayotda faqat bir marta, omading kelgandagina, yuz beradigan o‘ziga xos lahza ekanligini ta’kidladi.\n2016-yil aktyor uchun omadli keldi. Jumladan, uning ishtirokidagi “Dedpul” filmi yilning eng kassabop filmlaridan biriga aylandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Aktyor Rayan Reynolds Gollivudning shon-sharaf xiyobonida o‘z yulduziga ega bo‘ldi", "date": "12/16/2016", "url": "https://daryo.uz/2016/12/16/aktyor-rayan-reynolds-gollivudning-shon-sharaf-xiyobonida-oz-yulduziga-ega-boldi/"}
{"content": "12-oktabr holatiga ko‘ra Toshkent shahridagi “Fleshka” savdo majmuasida sotilayotgan iPhone 6 smartfonlarining narxlari “Parol” nashri tomonidan e’lon qilingan edi. Unga ko‘ra O‘zbekistonda eng qimmat iPhone 6 Plus smartfoni 4 350 000 so‘mdan sotilmoqda.\n\n“Parol” nashri ushbu summaga yana nimalar qilish mumkinligi bilan ham qiziqdi. Nashrning ma’lumotlariga ko‘ra, O‘zbekistondagi eng qimmat iPhone 6 Plus smartfonining puliga Toshkent shahridagi “Korzinka.uz” do‘konida sotilayotgan 1,5 litrli Coca-Cola ichimligidan 1090 donasini xarid qilish mumkin.\nShuningdek, ushbu smartfonning puliga universitet shartnoma to‘lovining necha foizini amalga oshirish, nechta lavash sotib olish va Lacetti avtomobilining qancha qismiga ega bo‘lish haqida “Parol” nashrining ushbu maqolasida tanishishingiz mumkin.", "category": "Texnologiyalar", "title": "O‘zbekistonda sotilayotgan eng qimmat iPhone 6 Plus puliga 1100 ta 1,5 litrli Coca-Cola ichimligini xarid qilish mumkin", "date": "10/13/2014", "url": "https://daryo.uz/2014/10/13/ozbekistonda-sotilayotgan-eng-qimmat-iphone-6-plus-puliga-1100-ta-15-litrli-coca-cola-ichimligini-xarid-qilish-mumkin/"}
{"content": "Google’ning Hindistondagi bo‘linmasi Areo dasturini ishga tushirdi, uning yordamida foydalanuvchilar uyga taom yetkazib berishni, o‘z-o‘zini parvarish qilish bo‘yicha xizmatlarni, shuningdek, uyni tozalash bo‘yicha mutaxassislar — elektrik, santexnik va farroshlar xizmatlarini buyurtirishi mumkin. Bu haqda TJournal xabar berdi.\n\nServis mamlakatning faqat ikkita yirik shahri — Bangalor va Mumbayda mahalliy servislar asosida ishga tushdi. Kelajakda kompaniya dasturni boshqa shaharlar va hatto boshqa mamlakatlarga ham kengaytirishi mumkin.\nAreo’da Google’ning o‘z to‘lov vositalari yo‘q, ular o‘rniga dastur mahalliy DirecPay servisidan foydalanadi. Shuningdek, dastur foydalanuvchilarga barcha kelishuvlarni dasturning ichida amalga oshirish imkonini beradi va ularni begona resurslarga yo‘naltirmaydi.", "category": "Texnologiyalar", "title": "Google uyga taom va xo‘jalik xizmatlarini buyurtirish bo‘yicha servisni ishga tushirdi", "date": "04/14/2017", "url": "https://daryo.uz/2017/04/14/google-uyga-taom-va-xojalik-xizmatlarini-buyurtirish-boyicha-servisni-ishga-tushirdi/"}
{"content": "Bu ishni qilganidan so‘ng nima bo‘lishini u bilmasdi, deya xabar bermoqda Fit4Brain. “Juda kuchli ijtimoiy reklama. Har doim o‘zingizdan qolgan chiqindilarni tozalab yuring”, – deyiladi xabarda.\nFacebook’dagi “Voditeli Tashkenta” guruhiga futbol muxlisi O‘zbekiston terma jamoasining mag‘lubiyatlariga munosabati aks etgan bannerni Nexia avtomobili orqa oynasiga joylashtirgani aks etgan fotosurat qo‘yildi.\n“O‘zbekiston — Robinzon yashaydigan orol emas, agar kimki, bugun demokratiya, istaganimni qilaman, deb o‘ylasa, xalq, jamiyat fikri bilan hisoblashmasa, qattiq adashadi”, — deb yozadi “Oila davrasida” gazetasi.\nVideolarda odamlar yetarlicha gavjum bo‘lgan, mashinalar ham tez-tez o‘tib turgan yo‘llar kesishuvida — T ko‘rinishidagi chorrahada bir yigit oldindagi ikki mashinaga boshlash mumkinligi haqida ishora bergani ko‘rinib turadi. Shundan keyin oq Lacetti va kulrang Nexia juda katta tezlikda harakatlanib kelgan. “Marra”ga yaqinlashganda mashinalar muvozanatni yo‘qotgan, natijada Lacetti dastlab o‘sha ishora bergan kishini, keyin yana bir odamni urib ketgan.\nO‘zbekiston terma jamoasi bosh murabbiyi Mirjalol Qosimov KXDR (2:4) bilan bo‘lib o‘tgan uchrashuv haqidagi fikrlari bilan o‘rtoqlashdi.", "category": "Dunyo", "title": "O‘tgan kunning eng ommabop xabarlari bilan tanishing", "date": "06/18/2015", "url": "https://daryo.uz/2015/06/18/otgan-kunning-eng-ommabop-xabarlari-bilan-tanishing-20/"}
{"content": "BAAning Al-Ayn shahrida davom etayotgan shaxmat bo‘yicha Al Ain Youth U15 international Championship 2015 turnirida kecha 7-partiya uchrashuvlari o‘tkazildi. Turnirda ishtirok etayotgan yagona vakilimiz Javohir Sindorov (2116) ushbu turda g‘alaba qozondi, deb xabar bermoqda “Olamsport”.\n\nO‘zbekistonlik shaxmatchi o‘zi singari 4 ochkoga ega bo‘lib turgan amerikalik Muhammad Xezrian bilan hisob-kitob qildi. Qora donalarda o‘ynashiga qaramay, Javohir Sindorov raqibini mag‘lubiyatga uchratdi.\nBugun o‘tkaziladigan 8-tur bahsida Javohir o‘zi singari 5 ochkoga ega bruneylik Amini Xusayn Ali bilan munosabatlariga oydinlik kiritib oladi. Hozircha yosh shaxmatchimiz 103 ishtirokchi orasida turnir jadvalida qo‘shimcha ko‘rsatkichlarga ko‘ra 13-o‘rinni egallab turibdi.", "category": "Sport", "title": "Javohir Sindorov BAAdagi shaxmat turnirida yana bir g‘alabaga erishdi", "date": "04/10/2015", "url": "https://daryo.uz/2015/04/10/javohir-sindorov-baadagi-shaxmat-turnirida-yana-bir-galabaga-erishdi/"}
{"content": "Bosh prokuratura tomonidan voyaga yetmaganlar huquq va erkinliklari hamda qonuniy manfaatlarini ta’minlash, ma’naviy, intellektual, jismoniy va axloqiy jihatdan kamol toptirish borasida muayyan ishlar amalga oshirilmoqda, deb xabar berdi Bosh prokuratura matbuot xizmati.\n\nVoyaga yetmaganlar o‘rtasida huquqbuzarlik va jinoyatchilikning oldini olish borasida amalga oshirilgan ishlar natijasida ular o‘rtasida jinoyatchilik darajasi o‘tgan yilning shu davriga nisbatan 35,9 foizga (239/373) va jinoyat sodir etgan voyaga yetmaganlar sonining 37,9 foizga (289/466) kamaygan.\nVoyaga yetmaganlar o‘rtasida o‘z joniga qasd va suiqasd qilishning oldini olish borasida amalga oshirilgan ishlar natijasida 2018-yil 1-may holatiga ko‘ra, voyaga yetmaganlar o‘rtasidagi o‘z joniga qasd qilish holatlari o‘tgan yilning shu davriga nisbatan 10 (163/153) taga kamaydi.\nQizlarni erta turmushga berish holatlarini oldini olish maqsadida erta turmushning salbiy oqibatlari va qonunchilikda belgilangan javobgarlik xususida 1 447 ta targ‘ibot tadbirlari o‘tkazildi, 107 ta holatda erta turmush qurishning oldi olindi, 3 ta erta turmush qurish holati aniqlanib, 7 nafar aybdor shaxslar ma’muriy javobgarlikka tortildi.", "category": "Mahalliy", "title": "O‘zbekistonda voyaga yetmaganlar o‘rtasida o‘z joniga qasd qilish holatlari o‘tgan yilgiga nisbatan 10 taga kamaydi", "date": "05/18/2018", "url": "https://daryo.uz/2018/05/18/ozbekistonda-voyaga-yetmaganlar-ortasida-suitsid-holatlari-otgan-yilgiga-nisbatan-10-taga-kamaydi/"}
{"content": "17-may, chorshanba kuni Amerika prezidenti Donald Tramp ma’muriyati atrofidagi mojarolar tufayli AQSh va boshqa qator mamlakatlar fond bozorlarida yuz bergan qulashlar oqibatida dunyoning 500 nafar eng boy odamlarining jami davlati qariyb 35 milliard dollarga kamayib ketdi, deb yozadi “TASS”.\n\nSayyoradagi eng badavlat odam — Bill Geyts o‘z kompaniyasi Microsoft aksiyalari 2 foizdan ortiqqa arzonlashgani tufayli, taxminan 1 milliard dollardan ajraldi. Bloomberg’ning so‘nggi hisob-kitoblariga qaraganda, Geytsning hisobida 86,6 milliard dollar qoldi.\nAmerikalik tadbirkor, Amazon kompaniyasi rahbari Jeffri Bezos 1,7 milliard dollarga kambag‘allashdi: Amazon qimmatbaho qog‘ozlari 2,2 foizga arzonlashdi.\nZara savdo belgisi asoschisi Amansio Ortega 355 million dollar yo‘qotdi — uning boyligi 83,2 milliardga tushib qoldi. Shunga qaramay, Ortega Bezosni ortda qoldirib, sayyoraning eng boy odamlari ro‘yxatida ikkinchi o‘ringa chiqib oldi.\nFacebook asoschilaridan biri Mark Sukerberg 2 milliard dollaridan ajraldi. Kompaniya aksiyalari narxi 3,3 foizga pasaydi, Sukerbergning davlati esa 62,3 milliard dollargacha kamaydi.\nBloomberg ta’kidlashicha, fond bozorlaridagi keskin pasayishlarga Vashingtondagi siyosiy mojarolar Amerika iqtisodiyotiga salbiy ta’sir ko‘rsatishi mumkinligi borasidagi xavfsirashlar sababchi bo‘lgan.\nEslatib o‘tamiz, avvalroq AQSh prezidenti Donald Tramp Rossiya tashqi ishlar vaziri Sergey Lavrov bilan uchrashuv chog‘ida maxfiy ma’lumotni oshkor qilgani xabar berilgan edi. ABC News kanalining anonim manbalariga ko‘ra, gap IShID jangarilarining AQShga yo‘l olayotgan samolyotni portlatish rejalari haqida borgan.", "category": "Dunyo", "title": "Dunyoning eng boy odamlari Tramp ma’muriyati atrofidagi mojarolar tufayli 35 mlrd dollar yo‘qotdi", "date": "05/18/2017", "url": "https://daryo.uz/2017/05/18/dunyoning-eng-boy-odamlari-tramp-mamuriyati-atrofidagi-mojarolar-tufayli-35-mlrd-dollar-yoqotdi/"}
{"content": "“Tolibon” harakati jangarilari shimoli-sharqdagi yirik shahar — Qunduzga qurolli hujum boshladi, deb yozadi “RBK”.\n\nQunduz politsiyasi bosh ofisi vakili ma’lum qilishicha, terrorchilar 3-oktabr kuni yarim tundan buyon to‘rt tomondan hujum boshlab, hududida janglar borayotgan shaharning ichiga kirdi.\nReuters muxbiri shaharda AK-47 vintovkasi, qurol-yarog‘ va granatomyotlar bilan qurollangan besh nafar tolibni ko‘rgan.\nQunduzga hujum toliblar Afg‘onistonning turli tumanlarida, shu jumladan, strategik muhim janubiy provinsiya — Gilmendda o‘z operatsiyalarini ishga tushirgan vaqtda sodir bo‘ldi.", "category": "Dunyo", "title": "Toliblar Afg‘onistonning Qunduz shahri yaqinida qurolli hujum boshladi", "date": "10/03/2016", "url": "https://daryo.uz/2016/10/03/toliblar-afgonistonning-qunduz-shahri-yaqinida-qurolli-hujum-boshladi/"}
{"content": "Shavkat Mirziyoyev Imom Buxoriy maqbarasiga tashrif buyurdi, deb xabar berdi Prezident matbuot xizmati.\n\nO‘zbekiston Prezidenti har bir hududga tashrifi chog‘ida o‘sha joydagi muqaddas qadamjolarni ziyorat qiladi. Samarqandga har safar kelganida esa Imom Buxoriy majmuasiga boradi. Shavkat Mirziyoyev bu gal ham viloyatga tashrifini Imom Buxoriy maqbarasini ziyorat qilishdan boshladi.\nMa’lumki, Shavkat Mirziyoyev tashabbusi bilan ushbu maqbara yaqinida Imom Buxoriy ilmiy tadqiqot markazi bunyod etilmoqda. 4 gektardan ziyod maydonda qurilayotgan markaz joriy yil sentabrda ishga tushirilishi rejalashtirilgan.\n\n", "category": "Mahalliy", "title": "Shavkat Mirziyoyev Imom Buxoriy maqbarasini ziyorat qildi", "date": "03/17/2018", "url": "https://daryo.uz/2018/03/17/shavkat-mirziyoyev-imom-buxoriy-maqbarasini-ziyorat-qildi-2/"}
{"content": "Ispaniya La Ligasining 11-tur bellashuvlariga yakun yasaldi. Mazkur turning so‘nggi o‘yiniga “Santyago Bernabeu” stadioni mezbonlik qildi.\n\nO‘tgan turni “Jirona”ga boy bergan, Chempionlar Ligasida “Tottenhem”dan yengilgan “Real” va nihoyat zafar quchdi. “Las-Palmas”ga qarshi bellashuvda Kazemiro, Asensio va Isko tomonidan urilgan gollar “Qirollik klubi”ning yirik g‘alabasiga turtki bo‘ldi.\nMazkur g‘alabasidan keyin “Real” hamshahri “Atletiko” bilan tenglashib oldi. To‘plar nisbatiga ko‘ra Zidan jamoasi Simeonenikidan oldinroqda turibdi. Bu klublar 2-pog‘onadagi “Valensiya”dan 4, peshqadam “Barselona”dan 8 ochko ortda qolishni boshlagan.\n\nIspaniya La Ligasi\n 11-tur bellashuvlari\n 5-noyabr, yakshanba\nGollar: Borxa Garsiya, 58 (0:1). Kristian Stuani, 83 (0:2). Enes Unal, 92+ (1:2).\nGollar: Serxi Gomes, 16 (1:0). Yago Aspas, 22 (2:0). Yago Aspas, 26 (3:0). Raul Garsiya, 38 (3:1).\nGollar: Villian, 12 (1:0). Adnan Yanuzay, 28 (2:0). Mikel Oyarsabal, 46 (3:0). Xoan Xordan, 73 (3:1).\nGollar: Nikola Sansone, 68 (1:0). Nikola Sansone, 76 (2:0).\nGollar: Kazemiro, 41 (1:0). Marko Asensio, 56 (2:0). Isko, 74 (3:0).\n", "category": "Sport", "title": "Madridning “Real” klubi mavsumdagi 3-yirik g‘alabasi bilan “Atletiko”ni ortda qoldira boshladi", "date": "11/06/2017", "url": "https://daryo.uz/2017/11/06/madridning-real-klubi-mavsumdagi-3-yirik-galabasi-bilan-atletikoni-ortda-qoldira-boshladi/"}
{"content": "Rossiya hududida Amazon bulutli servisi bloklandi — “S3.amazonaws.com” domenining taqiq ro‘yxatiga kiritilgani haqidagi xabar “Roskomsvoboda” portalida chop etildi, deb yozmoqda “Gazeta.ru”.\n\nMa’lum bo‘lishicha, servisni bloklash to‘g‘risidagi qaror Federal soliq xizmati talabiga ko‘ra amalga oshirilgan. “Gazeta.ru”ning aniqlashtirishicha, bunga poker reklamasi sabab bo‘lgan.\nAmazon bulutli servisidan Dropbox, Twitter, Netflix, Airbnb, Foursquare, Slack singari yirik kompaniyalar foydalanadi.", "category": "Texnologiyalar", "title": "Rossiyada Twitter va Netflix’ga xizmat ko‘rsatuvchi bulutli servis bloklandi", "date": "06/22/2016", "url": "https://daryo.uz/2016/06/22/rossiyada-twitter-va-netflixga-xizmat-korsatuvchi-bulutli-servis-bloklandi/"}
{"content": "Madridning “Real” klubi yarim himoyachisi Garet Beyl golf bo‘yicha Celebrity Cup musobaqasida g‘olib chiqdi, deb xabar beradi “Uff.uz”.\n\nMusobaqa mashhur insonlar o‘rtasida o‘tkaziladi va qatorasiga uchinchi yil Shotlandiyada bo‘lib o‘tmoqda. Beyl aktyor Rob Braydon bilan birgalikda Uels sharafini himoya qilgan.", "category": "Sport", "title": "Garet Beyl golf bo‘yicha musobaqada g‘olib chiqdi", "date": "07/06/2015", "url": "https://daryo.uz/2015/07/06/garet-beyl-golf-boyicha-musobaqada-golib-chiqdi/"}
{"content": "Bugungi kunda yer yuzida 1,4 million dona mobil aloqa antennalari mavjud. Ulardan 17721 tasi O‘zbekistonda o‘rnatilgan, deya xabar beradi “Terabayt.uz”.\n\nMobil aloqa operatorlari muayyan hududda mobil aloqani yaxshilash uchun antenna o‘rnatmoqchi bo‘lsa, shu yerlik aholi tomonidan qattiq qarshilikka duch kelish holatlari ko‘zga tashlanadi. Odamlar o‘zlari istiqomat qilayotgan yoki faoliyat ko‘rsatayotgan bino tomiga o‘rnatilgan mobil aloqa antennasi go‘yoki ularning salomatligiga salbiy ta’sir ko‘rsatishi to‘g‘risida isbotini topmagan dalillar keltiridi. \nJumladan, bu borada aholi o‘rtasida o‘tkazilgan so‘rovlarda ishtirokchilarning 40 foizi bu antennalarning yurak-qon tomir, asab va qon bosimi kasalliklarini keltirib chiqarishiga ishonishlarini bildirgan. Sanitariya-epidemiologiya nazorati markazi o‘tkazgan so‘rovlarda ishtirokchilar mobil antennalarning kasallik tarqatuvchi ekanini internetdan o‘qiganliklarini ma’lum qilgan. Chindan ham, bu antennalar o‘zlaridan zararli to‘lqinlar ajratib chiqaradimi?\nMazkur masala Toshkent shahrida Uzreport agentligi tomonidan tashkil etilgan “Mobil aloqa: texnologiya, sifat, xavfsizlik” mavzuidagi davra suhbatida ko‘tarildi. Ma’lum bo‘lishicha, 2001-yildan boshlab jahon davlatlarida mobil aloqa to‘lqinlarining inson salomatligi va atrof-muhitga salbiy ta’siri xususida ilmiy-tadqiqot izlanishlari olib boriladi. Toshkent shahar davlat ekologik ekspertiza markazi vakili Tamara Durovaning so‘zlariga ko‘ra, ayni paytgacha mobil aloqa operatorlari tomonidan o‘rnatilgan aloqa antennalarining inson yoki tabiatga zarari ilmiy jihatdan isbot qilinmagan. 2011-yilda Butunjahon sog‘liqni saqlash tashkiloti tomonidan e’lon qilingan bayonotda ham elektromagnit maydoni, jumladan, baza stansiyalari va mobil telefonlaridan taralayotgan to‘lqinlarning inson salomatligiga ta’siri o‘z isbotini topmagani qayd etilgan.\nSanitariya-epidemiologiya nazorati markazining Sanitariya, gigiyena va kasb kasalliklari ITI laboratoriya boshlig‘i M. Magayning ma’lum qilishicha, mobil aloqa antennalari faoliyati “Aholi punktlarida radiotexnika obyektlarini o‘rnatish va ulardan foydalanishning sanitariya qoidalari va me’yorlari”, “Radiochastotalarning elektromagnit maydoni manbalari bilan ishlashda sanitariya normalari va qoidalari” kabi me’yoriy hujjatlar asosida nazorat qilinadi. Mutaxassisning fikricha, bugungacha radiotexnika vositalaridan tarqalayotgan nurlarning sanitariya zararlari aniqlanmagan.\nAxborot texnologiyalari va kommunikatsiyalarini rivojlantirish vaziri o‘rinbosari Umidjon A’lamovning ma’lum qilishicha, har bir o‘rnatiladigan aloqa stansiyasining o‘rnatish hududi, uning ishlash salohiyati to‘liq nazorat ostiga olinadi. Jumladan, yuqorida qayd etilgan me’yoriy hujjatlar asosida, bu antennalarning ishlash quvvati mamlakatda 2,5 mkVt/sm2 dan oshmaydi. Bu jahondagi eng past ko‘rsatkich hisoblanadi. Misol uchun, Isroil davlatida bu ko‘rsatkich 400, AQSh, Skandinaviya mamlakatlarida 100, Rossiya, Qozog‘iston, Tojikiston, Belorussiya, Qirg‘izistonda 10 mkVt/sm² gacha belgilangan. Ya’ni, O‘zbekistonda antennalarning zararli to‘lqin tarqatishi haqidagi isbotini topmagan ilmiy qarashlar ham hisobga olinib, har ehtimolga qarshi ulardan eng past quvvatda foydalanish davlat tomonidan belgilab qo‘yilgan.\nUnitel MChJ bosh direktori Dmitriy Shukovning fikricha, odamlar mobil aloqa operatorlarining antennalaridan qo‘rqmasliklari zarur. Aksincha, aholi bu turdagi antennalarning mahalla va binolarda, ularga yaqin hududda joylashtirilishidan xursand bo‘lishlari lozim. Boisi, ularga yaqinroq bo‘lish aloqa sifatini ta’minlaydi va telefondan zararlanish xavfini kamaytiradi. \nMobil aloqa vositalari aloqa antennasi bilan aloqa o‘rnatishda zo‘riqadigan, antenna topishga qiynaladigan bo‘lsa, o‘zlaridan zararli nurlar tarqata boshlaydi. Shuningdek, Unitel MChJ tomonidan aholi uy-joylari, binolarda o‘rnatilayotgan mobil stansiyalar shartnoma asosida, mahalla va bino tegishli bo‘lgan muassasa rahbarining roziligi bilan o‘rnatiladi va buning uchun yiliga o‘rtacha 7,6 million so‘m ijara puli to‘lanadi. Undan tashqari, mobil operator tom va binoni ta’mirlash, atrofni obodonlashtirish uchun alohida mablag‘ ajratadi.\nEkspertlarga ko‘ra, agar qidiriladigan bo‘lsa, atrofimizdan yuzlab zararli vositalar va omillarni topish mumkin. Jumladan, oddiy mikroto‘lqinli pechning inson salomatligi uchun zarari axborot texnologiyalari vositalarinikidan bir necha marotaba yuqori.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Texnologiyalar", "title": "Mobil aloqa antennalari inson salomatligi uchun zararlimi?", "date": "02/16/2017", "url": "https://daryo.uz/2017/02/16/mobil-aloqa-antennalari-inson-salomatligi-uchun-zararlimi/"}
{"content": "Uchuvchisiz uchish texnologiyasi bir necha yil ichida tayyor bo‘lishi mumkin, biroq na yo‘lovchilar na uchuvchilar bunga tayyor emas, deyiladi Republic nashri chop etgan tahliliy materialda.\n\n1980-yillarda uzoq parvozlar uchun kamida uchta uchuvchi va to‘rtta dvigatel kerak bo‘ladi. Bugun esa samolayotlarni ikkita uchuvchi boshqarmoqda. Bundan tashqari, hatto eng uzun parvozlarda ham (17 soatdan oshiqroq parvozda) nazorat organlari to‘rtta emas, faqat ikkita dvigateldan foydalanishga ruxsat beradi. Bundan taxmin qilish mumkinki, yaqin kunlarda “havo lochinlari” faqat bitta uchuvchi bilan samoga ko‘tarilishadi. Bundan tashqari, tijorat laynerlarining uchuvchi kabinasida hech kim bo‘lmaganda ham havoga ko‘tarilish kunlariga ham yaqin qoldi.\nBir vaqtning o‘zida bir nechta kompaniyalar — Boeing va Airbus aerokosmik gigant kompaniyalardan kichik startaplargacha muhim masalani yechish ustida bosh qotirishmoqda: aviatsiyaning keyingi avlodida uchuvchilar asosiy omil hisoblanmasdan, samolyotlarda ularsiz ma’lumot almashinuvini yo‘lga qo‘yish va insoniyatni qanday qilib bunday parvozlarga tayyorlash borasida izlanishlar olib borishmoqda. Eng asosiysi esa uchuvchisiz parvozlarda yuqori darajadagi xavfsizlikni ta’minlash muammolarini yechish uchun bosh qotirmoqda.\nHozirgi kungacha nimaga erishildi?\nAviaparvozlar uzoq vaqtdan beri eng xavfsiz transport turi hisoblanadi. Masalan, Amerika aviakompaniyalarida 2009-yildan 2018-yilning apreliga qadar hech qanday halokat qayd etilmagan. Shu vaqtga qadar 100 million parvoz amalga oshirilgan. Aslida zamonaviy samolyotlar hozirda shu qadar avtomatlashtirilgan tizimda ishlab chiqilganki, layner avtopilot rejimida parvoz qilayotganda uchuvchilar ko‘proq vaqtlarini asbob-uskunalarni nazorat qilishga ajratadi.\nDunyodagi eng yirik aviakompaniya American Airlines o‘z uchuvchilaridan uchish va qo‘nishda kuniga kamida 60 marta avtopilot yordamidan foydalanishni talab etadi. Samolyot barcha tezlik va balandlik chegaralariga rioya etgan holda uchuvchi tomonidan boshqaruv tizimiga dasturlashtirilgan trayektoriya asosida uchadi. Xuddi shunday qo‘nish paytida ham samolyot yerga sekin-astalik bilan tezlikni pasaytirib yo‘naltiriladi.\nOdatda avtopilotdan samoda ko‘rish chegaralangan sharoitda va ob-havo yomon bo‘lganda foydalaniladi. Yo‘lovchi sifatida siz samolyotning qachon o‘zi qo‘nganini ham bilmaysiz, chunki uchuvchilar buni kamdan-kam holatlarda e’lon qiladi. Ikkita uchuvchi tomonidan nazorat qilinadigan tizim aviakompaniyalarga parvozlarning qat’iy grafigiga rioya qilishlariga yordam beradi. Bu esa yo‘lovchilarning manzillariga o‘z vaqtida yetib borishlariga, parvozlarning kechikishi yoki bekor bo‘lishini aniqlashlariga yordam beradi, aviyatsiya iqtisodida esa xarajatlar miqdori ham kamayadi.\nG‘oyalar\nBitta uchuvchili samolyotlar “bu u qadar qiyin emas, xavfli ham emas”, — deydi M2C Aerospace kompaniyasi vitse-prezidenti Elpert Xoj. Ushbu startap parvoz chog‘ida barcha vazifalarni bitta uchuvchi uddalashi mumkin bo‘lgan tizimni ishlab chiqmoqda. Kompaniya bir o‘q bilan ikki quyonni urish orqali aviakompaniyalar ishini yengillatishni rejalashtirmoqda. Bu aviaparvoz xarajatlarini kamaytirish, shuningdek, malakali uchuvchilar yetishmasligi muammosini yechishga yordam beradi.\nM2C Aerospace shtab-kvartirasi Massachusetsda joylashgan. Xoj ishlab chiqilgan tizim yaqin ikki yil ichida Federal aviatsiya boshqarmasi sinovidan muvaffaqiyatli o‘tishiga ishonadi. Bugungi kunda kompaniya tizimni ishlab chiqish uchun 15 million dollar miqdorida investitsiya ajratgan. Xojning rejasiga ko‘ra, ushbu tizim birinchi ikki yil ichida qariyb 55 million dollar daromad keltiradi.\nBiroq ko‘pchilik aviakompaniyalar, shuningdek, yo‘lovchilar ham bitta uchuvchi bilan parvoz qilishga hali ruhan tayyor emas. American Airlines kompaniyasining ijrochi direktori Dag Parkerning ta’kidlashicha, kompaniya laynerlarning avtomatlashgan tizimda ishlashini hali yo‘lga qo‘yish niyatida emas, chunki uchuvchilar bortda yo‘lovchilar uchun qulaylik va xavfsizlik yaratish uchun zarur.\nBiroq Uoll-strit tahlilchilari uchuvchilarsiz parvozlarning qancha daromad keltirishini alloqachon hisob-kitob qilgan. UBS Group AG bankining ma’lumotlariga ko‘ra (2018), “aviakompaniyalar 2013-yildan boshlab bitta uchuvchi bilan uzoq parvozlarni amalga oshirishi mumkin”. Xabarda aytilishicha, bitta uchuvchi bilan uchish aviakompaniyalarga 15 milliard dollargacha, to‘liq avtomatlashtirilgan tizimga o‘tish esa 35 milliard dollargacha xarajatlarni tejash imkonini beradi. Aviatsiya sanoati bunga tayyor, so‘nggi yillarda kompaniya ushbu innovatsiyani keng joriy etmoqda. Yo‘lovchilarning fikriga to‘xtaladigan bo‘lsak, bank tomonidan o‘tkazilgan so‘rovnomada 63 foiz respondent avtomatlashgan parvozga qarshi ekanini bildirdi. Yana bir tadqiqotda 52 foiz yo‘lovchi bortda ikkinchi uchuvchi bo‘lmasligiga hali tayyor emasligini bildirgan.\nSun’iy ong aviatsiyadagi o‘zgarishlarning muhim tarkibiy qismi bo‘ladi. Ushbu texnologiya sanoatning asosiy sohalariga bosqichma-bosqich joriy qilinib boriladi va sekin-astalik bilan avtomobillarga, elektronika va zavodlarga ham targ‘ib qilina boshlanadi. “Yaqin yillarda avtomatlashgan parvozlar uchun hech qanday muammolar bo‘lmaydi”, — deya ishonch bilan ta’kidlaydi Xoj. Faqat uning xavfsizligini kishilarga ko‘rsatib bersak bas, ular bajonidil bunday reyslarda uchish uchun chipta xarid qiladi. Bundan tashqari, UBS doirasida yana bir so‘rov o‘tkazildi. Unda salohiyatli mijozlardan bitta uchuvchili samolyotda parvoz qilish uchun chipta sotib olishi mumkinligi so‘raldi. Mijozlarning yarmidan ko‘pi rozi ekanligini bildirgan.\nTanqid\nUchuvchilarni qisqartirish bilan tajribasi bilan AQSh hukumati ham qiziqqan. Masalan, vakillar palatasi versiyasida “bitta uchuvchi bilan boshqariladigan yuk samolyotlarini qo‘llab-quvvatlash tadqiqot dasturi” haqidagi band mavjud. Loyihani Federal aviatsiya boshqaruvi ham qo‘llab-quvvatlagan. Shunga qaramay, qonun loyihasining yakuniy variantida bu tadbir kiritilmadi.\nUshbu loyihaga FedEx va United Parcel Service’ni aks ettiruvchi yuk aviatashuvchi uyushmasi qarshi bo‘ldi. 30 ming uchuvchisi bo‘lgan uchuvchilar uyushmalari koalitsiyasi prezidenti Li Kollins “ikkita uchuvchisiz parvoz bu halokatdan darak beradi” deb ta’kidlaydi. Texnologiya hali vaqt sinovidan o‘tmagan va xavfsizlikning yuqori darajasini ta’minlay olmaydi deb hisoblaydi u. Uning bu fikrlarini AQShning havo yo‘llari yirik uchuvchilar uyushmasi prezidenti Tim Kannoll “Bitta uchuvchi yoki avtomatlashgan tizimda parvoz qilish amerikaliklar uchun emas” deya qo‘llab-quvvatlaydi.\nUchuvchilar havo yo‘llarida ro‘y berishi mumkin bo‘lgan har qanday vaziyatda faqatgina insonlar yechim topa olishini ta’kidlaydi. Bunda ularning o‘z ishlarini yo‘qotmaslik uchun kurashayotganlarini tushunish mumkin. Nima bo‘lganda ham ularning fikrlarida ham jon bor. Misol tariqasida 2018-yilning aprel oyida Dallasda Southwest Airlines samolyoti bortida ro‘y bergan voqeani keltirish mumkin. Dvigatelning portlashi oqibatida teshik hosil bo‘ldi va natijada yo‘lovchilardan biri shu teshikdan tushib ketdi. Uchuvchi Filadelfiyaga qo‘nishga muvaffaq bo‘ldi, biroq yo‘lovchini qutqarib qolishning iloji bo‘lmadi. Sun’iy ong bunday shoshilinch vaziyatlardan chiqib ketishni uddalay olmagan bo‘lardi.", "category": "Texnologiyalar", "title": "Qachon uchuvchisiz samolyotlarda uchishimiz mumkin?", "date": "01/20/2019", "url": "https://daryo.uz/2019/01/20/qachon-uchuvchisiz-samolyotlarda-uchishimiz-mumkin/"}
{"content": "Toshkent fotosuratlar uyida Xalqaro xotin-qizlar kuniga bag‘ishlangan fotoko‘rgazma tashkil etildi, deb yozadi O‘zA.\n\n“Bayramga bag‘ishlab tashkil etilgan ushbu ko‘rgazmani ham bahor, ayol, beg‘ubor tabiat uyg‘unligining o‘ziga xos ifodasi deyish mumkin. Mohir fotomusavvir Rustam Sharipovning suratlari ona tabiatga cheksiz mehr bilan yo‘g‘rilgan bo‘lsa, Iskandar Sodiqov o‘z fotoasarlarida borliqning oddiy, ham mo‘jizakor tarovatini aks ettirishga intiladi. Muhammad Amin hamda Eduard Mashkovning ijodiy ishlari O‘zbekistonda qizlarning sport bilan shug‘ullanishi uchun keng imkoniyatlardan so‘zlasa, Irina Shur mamlakatda ahillik va hamjihatlikda istiqomat qilayotgan ko‘plab millat va elat vakillarining ezgu intilishlarini asosiy mavzu qilib olgan. Bobur Olimxo‘jayev, Gayane Avanesyan, Ikrom Xudoybergenov, Feliks Asqarxo‘jayev singari ijodkorlarning ijod namunasi onalarga cheksiz ehtiromi, samimiyati, yorqin va ta’sirchanligi bilan fotografiya san’ati muxlislariga manzur bo‘lmoqda”, — deyiladi xabarda.\n\n\n\n\n", "category": "Madaniyat", "title": "Toshkent fotosuratlar uyida Xalqaro xotin-qizlar kuniga bag‘ishlangan ko‘rgazma ochildi (foto)", "date": "03/07/2018", "url": "https://daryo.uz/2018/03/07/toshkent-fotosuratlar-uyida-xalqaro-xotin-qizlar-kuniga-bagishlangan-korgazma-ochildi-foto/"}
{"content": "Navoiyda harbiy xizmatchilar uchun bunyod etilgan 4 qavatli xizmat uyi foydalanishga topshirildi. Bu haqda O‘zA xabar bermoqda.\n\nMarosimda Mudofaa vazirligi Markaziy harbiy okrug qo‘shinlari qo‘mondoni vazifasini bajaruvchi A.Saidov va boshqalar mamlakatda amalga oshirilayotgan bunyodkorlik ishlari tinchlik, xalq birdamligi samarasi ekanini ta’kidladi.\nNavoiy shahridagi harbiy qismlardan birida xizmat qilayotgan Akbar Nuftiyev oilasiga uch xonali xonadon kaliti topshirildi.\n“Harbiy xizmatchilarga barcha sharoit va imkoniyatlar yaratilmoqda, Bizga berilgan uyda ham oilamiz bilan baxtiyor yashash uchun barcha sharoit muhayyo”, — deydi A.Nuftiyev.", "category": "Mahalliy", "title": "Navoiyda harbiy xizmatchilar uchun 4 qavatli xizmat uyi foydalanishga topshirildi", "date": "01/10/2018", "url": "https://daryo.uz/2018/01/10/navoiyda-harbiy-xizmatchilar-uchun-4-qavatli-xizmat-uyi-foydalanishga-topshirildi/"}
{"content": "Bugun BAAning Sharja shahrida shaxmat bo‘yicha nufuzli FIDE Gran-prisining so‘nggi bosqichi boshlanadi. Unda 12 nafar grossmeyster o‘zaro dona suradi. Ular orasida O‘zbekistondagi yagona ayol grossmeyster — Nafisa Mo‘minova ham bor, deb xabar bermoqda “Olamsport”.\n\nKecha Sharjada matbuot anjumani hamda qur’a tashlash marosimi bo‘lib o‘tdi. Qur’aga ko‘ra, Nafisa Mo‘minova ilk turda oq donalarda sobiq jahon chempioni xitoylik Xou Ifan bilan bahs yuritadi.\n\nAslida FIDE Gran-prisining ushbu bosqichi bir muddat avval Mo‘g‘uliston poytaxti Ulan-Bator shahrida o‘tkazilishi kerak edi.\n\nFIDE Gran-prisi, so‘nggi bosqich, birinchi tur:\nJu Chen (Xitoy) 2461 — Jao Ksyu (Xitoy) 2508\nJu Venjun (Xitoy) 2559 — Anna Ushenina (Ukraina) 2487\nElina Danielyan (Armaniston) 2490 — Tatyana Kosinseva (Rossiya) 2494\nTuvshintugs Batchimeg (Mo‘g‘uliston) 2346 — Xampi Koneru (Hindiston) 2598\nAlina L'ami (Ruminiya) 2446 — Xarika Dronаvalli (Hindiston) 2521\nNafisa Mo‘minova (O‘zbekiston) 2315 — Xou Ifan (Xitoy) 2661", "category": "Sport", "title": "Nafisa Mo‘minova  FIDE Gran-prisini xitoylik Xou Ifanga qarshi bahs bilan boshlaydi", "date": "08/25/2014", "url": "https://daryo.uz/2014/08/25/nafisa-mominova-fide-gran-prisini-xitoylik-xou-ifanga-qarshi-bahs-bilan-boshlaydi/"}
{"content": "27-mart — Xalqaro teatr kuni munosabati bilan viloyat musiqali drama teatrida bir hafta mobaynida eng sara spektakllar bepul namoyish etiladi. Bu haqda “Daryo”ga Samarqand viloyati madaniyat boshqarmasi xabar berdi.\n\nJumladan, 21-mart kuni “Bir o‘lib ko‘raychi”, 22-mart “Mirzo Ulug‘bek”, 23-mart “Plach stepey” va “5 jyon Nasreddina”, 24-mart “Na malaksan, na farishta” va “Imon”, 25-mart kuni “Niso xola” hamda “Ona”, 26-mart kuni “Bo‘yoqchi” va “Sohil bo‘ylab chopayotgan olapar” hamda 27-mart kuni “Teatr haqida tomosha” sahna asarlari namoyish etiladi.\nSpektakllar namoyishi soat 15:00 va 18:00 da bo‘lib o‘tadi.", "category": "Madaniyat", "title": "Samarqandda bir hafta davomida spektakllar bepul namoyish etiladi", "date": "03/18/2019", "url": "https://daryo.uz/2019/03/18/samarqandda-bir-hafta-davomida-spektakllar-bepul-namoyish-etiladi/"}
{"content": "AQSh Saudiya Arabistoniga qiymati 100 milliard dollardan ortiq qurollarni yetkazib berish bo‘yicha bir nechta bitimlarni amalga oshirishga yaqin turibdi. Bu haqda Reuters agentligiga tayanib, “Kommersant” xabar berdi.\n\nOq uy vakilining so‘zlariga ko‘ra, o‘n yil davomida oxir-oqibat bitimning umumiy qiymati 300 milliard dollardan oshishi mumkin. AQSh kelishuv doirasida Saudiya Arabistoniga mudofaa qobiliyatini oshirishiga yordam berishni rejalashtirmoqda.\nAgentlikning ta’kidlashicha, shu bilan birga AQSh Isroilga “uning qo‘shnilari ustidan harbiy ustunligini saqlagan holda” yordam berishni davom ettirmoqchi.\nBitimlar paketi Donald Trampning kelgusi haftaga mo‘ljallangan Saudiya Arabistoniga tashrifi oldidan ishlab chiqilmoqda.\nBloomberg’ning ma’lumotlariga ko‘ra, Ar-Riyod AQSh hududidagi infratuzilmaviy loyihalarga taxminan 40 milliard dollar kiritish niyatida.", "category": "Dunyo", "title": "Reuters: AQSh Saudiya Arabistoniga 100 milliard dollarlik qurol yetkazib berishni rejalashtirmoqda", "date": "05/13/2017", "url": "https://daryo.uz/2017/05/13/reuters-aqsh-saudiya-arabistoniga-100-milliard-dollarlik-qurol-yetkazib-berishni-rejalashtirmoqda/"}
{"content": "Xonanda Sharof Muqimov Captiva avtomobilidagi narsalar o‘g‘irlangani haqida Instagram sahifasi orqali ma’lum qilgandi. O‘g‘irlangan buyumlar orasida nimalar borligini qo‘shiqchi jurnalist Feruz Muhammadga aytib o‘tdi.\n\n“Tongga yaqin uyga kelgandim. Ertalab qo‘shnilarimiz qo‘ng‘iroq qilib, mashinam oynalari sinib yotganini aytishdi. Chiqib qarasam, chindan ham oynalar sindirilgan”, — deb hikoya qildi o‘g‘irlangan buyumlari qaytarilishidan umidvor bo‘lgan Sharof Muqimov.\n\n“Mashinaning ichida iPad Air 2 plansheti, Korg Triton sintezatori va tikuv sexi rahbari Farhod Bahriddinov sovg‘a qilgan sahnaviy kostyum bor edi. Ularning hammasini olishgan. Ichki ishlar xodimlari o‘g‘irlangan buyumlar topiladi, deb ketishdi”, — deb so‘zini yakunladi Sharof Muqimov.\n", "category": "Madaniyat", "title": "Xonanda Sharof Muqimov o‘g‘rilar uning Captiva‘sidan qanday buyumlarni olib qochganiga oydinlik kiritdi", "date": "12/21/2016", "url": "https://daryo.uz/2016/12/21/xonanda-sharof-muqimov-ogrilar-uning-captivasidan-qanday-buyumlarni-olib-qochganiga-oydinlik-kiritdi/"}
{"content": "O‘zbekiston Prezidenti Shavkat Mirziyoyev 3-oktabr kuni elektr energetikasidagi ishlar ahvolini chuqur tahlil qilish, sohani yanada rivojlantirish bo‘yicha qo‘shimcha chora-tadbirlarni belgilashga bag‘ishlangan yig‘ilish o‘tkazdi. Bu haqda Prezident matbuot xizmati xabar berdi.\n\nYig‘ilishda 2030-yilga borib qo‘shimcha talab etiladigan 12,5 ming megavatt quvvatlarni yaratish chorasini ko‘rish, jumladan, bug‘-gaz qurilmalari, atom elektr stansiyasi, gidroelektrstansiya qurish va mavjudlarini modernizatsiya qilish, Sirdaryo, Toshkent, Navoiy, Taxiatosh issiqlik elektr stansiyalaridagi energobloklarni yangilash, shuningdek davlat-xususiy sherikchilikni elektr energiyasi tizimiga joriy qilish orqali zarur bo‘ladigan quvvatlarni qoplash bo‘yicha vazifalar belgilandi.\nShuningdek 3,9 ming megavattli bug‘-gaz va gaz-turbina qurilmalarini hamda Angren shahrida va Surxondaryo viloyatida ko‘mirda ishlovchi issiqlik elektr stansiyalari, quyosh va shamol elektr stansiyalarini qurish choralarini ko‘rish bo‘yicha Investitsiya qo‘mitasi, “O‘zbekenergo” jamiyatiga tegishli topshiriqlar berildi.\nYig‘ilishda elektr energiyasi ishlab chiqarish yangi obyektlarini qurishni jadallashtirish bo‘yicha tegishli vazifalar belgilandi.\nShuning uchun, kelgusi yildan elektr energiyasi sotishdan tushadigan mablag‘larning 15 foizini investitsiya loyihalarini moliyalashtirish va kreditlarni qaytarish uchun yo‘naltirish lozimligi ta’kidlandi.\nEnergiya ishlab chiqaruvchi yangi quvvatlarni yaratish uchun zamonaviy texnologiyalardan foydalanish, qayta tiklanuvchi energiya manbalarini keng joriy etish “O‘zbekenergo” jamiyatining asosiy vazifasi bo‘lishi zarurligi ta’kidlandi.\nSohani jadal rivojlantirish bo‘yicha muhim vazifalar belgilab berildi. Elektr energetika sohasi faoliyatini tubdan takomillashtirish zarurligi ta’kidlandi.", "category": "Mahalliy", "title": "Shavkat Mirziyoyev elektr energetika sohasini yanada rivojlantirish masalalari bo‘yicha yig‘ilish o‘tkazdi", "date": "10/03/2018", "url": "https://daryo.uz/2018/10/03/shavkat-mirziyoyev-elektr-energetika-sohasini-yanada-rivojlantirish-masalalari-boyicha-yigilish-otkazdi/"}
{"content": "Turli musiqiy teleshoular qatnashchisi, iste’dodli yosh ijrochi Ulug‘bek Xaliqov Toshkent ahlini hayratda qoldirdi. Xonanda kafe mijozlari, avtobus yo‘lovchilari, shahar ko‘chalaridagi piyodalar oldida chiqish qildi.\n\nU sozanda do‘stlarining turli musiqa asboblari jo‘rligida o‘zbek va chet tillardagi xit-qo‘shiqlarni ijro etdi. Ushbu noan’anaviy musiqiy chiqish atrofdagilarga ko‘tarinki kayfiyat baxsh etdi.\nTomoshabinlarning ba’zilari musiqaga mos ravishda raqsga tushsa, qolganlari hayratomuz shouni videoga olib, yaqinlari bilan baham ko‘rishdi.\n\nReklama huquqi asosida.", "category": "Madaniyat", "title": "O‘zbek xonandasi poytaxt aholisini hayratga soldi", "date": "11/11/2015", "url": "https://daryo.uz/2015/11/11/ozbek-xonandasi-poytaxt-aholisini-hayratga-soldi/"}
{"content": "AQShning Gavayi shtatida e’lon qilingan raketa zarbasi xavfi haqidagi xabarga “inson omili” sabab bo‘ldi. Bu haqda shtat gubernatori Devid Eyj ma’lum qildi, deb xabar beradi “RBK”.\n\nMahalliy televideniye orqali chiqish chog‘ida Eyj favqulodda vaziyatlar markazi xodimlari kuniga uch marotaba tizim ishlashini ko‘zdan kechirishini bildirdi. Bu gal ulardan biri yanglishib, tugmani bosib yubordi va Gavayi fuqarolari telefonlariga “Favqulodda vaziyat. Ballistik raketa zarbi xavfi. Zudlik bilan yaqin oradan boshpana izlang. Bu mashq ogohlantirishi emas” degan xabar bordi.\nMazkur xabar mahalliy televideniye va radio orqali ham berildi.\nYarim soat davomida shtatda sarosima hukm surdi. Shundan keyingina shtat rasmiylari va harbiy qo‘mondonlik vakillari hech qanday raketa zarbasi xavfi yo‘qligini ma’lum qildi.", "category": "Dunyo", "title": "Raketa zarbasi haqidagi xabar tufayli Gavayida sarosima yuzaga keldi", "date": "01/14/2018", "url": "https://daryo.uz/2018/01/14/raketa-zarbasi-haqidagi-xabar-tufayli-gavayida-sarosima-yuzaga-keldi/"}
{"content": "Shveysariyaning Norvatis nomli farmasevtika kompaniyasi Google X aqlli komtakt linzalarini real hayotga tadbiq etadi. Bu haqda Gizmodo xabar berdi.\n\nIkkala kompaniya xabar berishicha, Norvatis kompaniyasi Google loyihasi bo‘lgan aqlli kontakt linzalarining ishlab chiqarilishini litsenziyalamoqda.\nBunday aqlli kontakt linzalar diabet bilan og‘rigan kishilar uchun foydalidir. Ular diabetga chalingan kishining ko‘z yoshi tarkibini tekshiradi va uning mobil qurilmasiga natijalarni doimiy ravishda yuborib turadi. Shu bilan bemorlar o‘z holatlarini doimiy nazorat qilib turish imkoniga ega bo‘ladi.", "category": "Texnologiyalar", "title": "Google’ning aqlli kontakt linzalari real hayotga tadbiq etiladi", "date": "07/15/2014", "url": "https://daryo.uz/2014/07/15/googlening-aqlli-kontakt-linzalari-real-hayotga-tadbiq-etiladi/"}
{"content": "Shimoliy Koreya rahbari Kim Chen In Rossiyaga tashrifi chog‘ida birinchi marta rus jurnalistiga intervyu berdi. Bu haqda “Gazeta.ru” xabar bermoqda.\n\nKim Chen Inning aytishicha, Rossiyaga safari boshlanishidanoq unda iliq taassurot qoldirgan.\n“Men Rossiyaga bizning xalqimizning iliq tuyg‘usi bilan keldim”, — dedi Kim Chen In jurnalist Pavel Zarubinga.\nAvvalroq, Kim Chen In Vladivostokda 25-aprel kuni bo‘lib o‘tadigan Rossiya Prezidenti Vladimir Putin bilan uchrashuvidan umidlari bilan bo‘lishgan edi.", "category": "Mahalliy", "title": "Kim Chen In birinchi marta rossiyalik jurnalistga intervyu berdi", "date": "04/25/2019", "url": "https://daryo.uz/2019/04/25/kim-chen-in-birinchi-marta-rossiyalik-jurnalistga-intervyu-berdi/"}
{"content": "13-iyul kuni bir qator Rossiya OAVlari rossiyalik xakerlar, go‘yoki 40 millionta iCloud akkauntiga kirish imkoniyatini qo‘lga kiritgani haqida xabar berdi. TJournal yozishicha, hodisa manbasi haqiqiyligi shubha uyg‘otadi, mish-mish muallifining o‘zi ham noto‘g‘ri ma’lumotlarni keltirib o‘tgan bo‘lishi mumkinligini aytdi.\n\nNashrlar iOS foydalanuvchilarining ko‘pchiligi xakerlar tomonidan tovlamachilikka uchraganini ma’lum qildi. Parolni qo‘lga kiritgach, xakerlar qurilmani bloklab qo‘ygan, so‘ng ekranga 30 dan 100 dollargacha bo‘lgan to‘lovni amalga oshirish talab qilingan xabarni chiqargan.\nEhtimoliy hodisa haqida birinchi bo‘lib CSO Online xabar berdi, ammo u 40 millionta akkaunt hujumga uchraganini nafaqat tasdiqlamadi, balki ushbu axborotni “og‘izdan-og‘izga o‘tib yurgan mish-mish” deb atadi. Ushbu raqam esa nashr muallifiga elektron pochta orqali kelgan, ammo u xatni kim yuborgani va u haqiqatga qanchalik to‘g‘ri kelishiga aniqlik kiritmadi.\nCSO Online muallifi bunday holatlarning barchasi fishing hujumlari (bunda parol iCloud’ning o‘ziga hujum qilmagan holda qo‘lga kiritiladi) natijalari bo‘lishi mumkinligini ta’kidladi.", "category": "Texnologiyalar", "title": "40 millionta iCloud akkaunti xakerlar hujumiga uchragani haqidagi xabarlar yolg‘on bo‘lib chiqdi", "date": "07/14/2016", "url": "https://daryo.uz/2016/07/14/40-millionta-icloud-akkaunti-xakerlar-hujumiga-uchragani-haqidagi-xabarlar-yolgon-bolib-chiqdi/"}
{"content": "Avval va’da berilganidek, 15-sentabr kuni Sevara Nazarxon o‘zining “Maktublar” (“Pisma”) albomiga kiruvchi “Topmoq va yo‘qotmoq” (“Nayti i poteryat”) qo‘shig‘iga ishlangan klipini taqdim etdi. Bu haqda qo‘shiqchining rasmiy sayti xabar bermoqda.\n\nKlip premyerasi Sevaraning Youtube’dagi rasmiy kanalida bo‘lib o‘tdi.\n“Topmoq va yo‘qotmoq” klipi syomkasi Rossiyaning Kalujskaya viloyatidagi Nikola-Lenivets qishlog‘ida bo‘lib o‘tdi.\nRejissor fikricha, klip yorug‘ va iliq xususiyat kasb etdi. “Sevara unda qahramonlar orasidan o‘tib ketadigan his-tuyg‘ular va lahzalar rolini ijro etdi. Klip kundalik hayotda biz qo‘ldan chiqarib yuboradigan, biz uchun ahamiyatsiz bo‘lgan onlarning qadr-qimmati haqida so‘zlaydi”, — dedi klip rejissori.\nXabarda eslatilishicha, 24-oktabr kuni Moskvadagi Crocus City Hall konsert zalida qo‘shiqchining yakkaxon konsert dasturi bo‘lib o‘tadi.\n", "category": "Madaniyat", "title": "Sevara Nazarxon “Nayti i poteryat” qo‘shig‘iga ishlangan klipini taqdim etdi (video)", "date": "09/18/2014", "url": "https://daryo.uz/2014/09/18/sevara-nazarxon-%d0%bd%d0%b0%d0%b9%d1%82%d0%b8-%d0%b8-%d0%bf%d0%be%d1%82%d0%b5%d1%80%d1%8f%d1%82%d1%8c-qoshigiga-ishlangan-klipini-taqdim-etdi-video/"}
{"content": "Joriy mavsum yakuniga ko‘ra Fransiya chempionatida eng yaxshi o‘yinchi nomiga da’vogarlar ma’lum bo‘ldi. Bu haqda Fransiya professional futbolchilar uyushmasi o‘zining Twitter’dagi rasmiy saytida xabar berdi.\n\nUnga ko‘ra 5 nafar futbolchi ushbu nomga da’vogarlik qilmoqda:\nHotam Ben-Arfa (“Renn”), Neymar, Anhel Di Mariya, Kilian Mbappe (hammasi — PSJ) va Nikolya Pepe (“Lill”).", "category": "Sport", "title": "Fransiya chempionatida yilning eng yaxshi o‘yinchisi nomiga da’vogarlar ma’lum bo‘ldi", "date": "05/03/2019", "url": "https://daryo.uz/2019/05/03/fransiya-chempionatida-yilning-eng-yaxshi-oyinchisi-nomiga-davogarlar-malum-boldi/"}
{"content": "Huawei Tech Investment Tashkent kompaniyasi Turizmni rivojlantirish qo‘mitasi ko‘magida Buxoro shahrida “Xavfsiz turizm” pilot loyihasini amalga oshirishga kirishdi. Bu haqda qo‘mita matbuot xizmati ma’lum qildi.\n\nShaharga safari davomida kompaniyaning yetakchi menejerlari viloyat hokimligi, ichki ishlar boshqarmasi va turizmni rivojlantirish boshqarmasi mutasaddilari bilan uchrashdi.\nKompaniya bosh direktori Van Penga ko‘ra, “Xavfsiz turizm” loyihasi doirasida mutasaddilarga yangi terminallar, face-recognition funksiyasiga ega bo‘lgan aqlli videokameralar, LTE diapazonida ishlovchi bazaviy stansiyalar taqdim etildi. Bu loyihaning amalga oshirilishi jamoat xavfsizligi vakillariga shahar va o‘z resurslaridan samarali foydalanish, shuningdek, sayyohlar xavfsizligini monitoring qilishga yordam beradi.", "category": "Mahalliy", "title": "Huawei Buxoroda “Xavfsiz turizm” loyihasini amalga oshirishga kirishdi", "date": "07/08/2018", "url": "https://daryo.uz/2018/07/08/huawei-buxoroda-xavfsiz-turizm-loyihasini-amalga-oshirishga-kirishdi/"}
{"content": "O‘zbekiston Davlat jahon tillari universitetining “Talabalar ittifoqi” (Students’ Union) tarkibidagi “GDC — Girls development club” qizlar klubining navbatdagi seminar-treningida taniqli aktrisa Dilnoza Kubayeva ishtirok etdi, deya xabar bermoqda universitetning Facebook’dagi sahifasi.\n\n“Qalampir.uz”ning yozishicha, Dilnoza Kubayeva trening davomida go‘zallik, maftunkorlik va betakror ayol bo‘lish sirlari haqida ham so‘z ochdi.\n“Ko‘chada akam yoki ukam olib yuradi. Ba’zan kalta yubka, ochiq-sochiq kiyingan qizlarni ko‘rib uyalib ketaman”, — dedi Dilnoza Kubayeva.\n“Teatrimizda bir aktrisamiz bor, sochlari to‘zib yuradi, hamma erkaklardan dashnom eshitadi. Gap-so‘zlar ta’sir qilib, qani endi o‘zgarsa...”, — dedi aktrisa.", "category": "Madaniyat", "title": "Dilnoza Kubayeva kalta yubka kiygan qizlarni ko‘rganida uyalib ketadi", "date": "01/19/2016", "url": "https://daryo.uz/2016/01/19/dilnoza-kubayeva-kalta-yubka-kiygan-qizlarni-korganida-uyalib-ketadi/"}
{"content": "Ecnomiohyla rabborum turidagi oxirgi daraxt baqasi olamdan o‘tdi. Shu bilan yana bir noyob tur yo‘q bo‘ldi, deb xabar beradi National Geographic.\n\nEcnomiohyla rabborum — 62–100 millimetr o‘lchovdagi kichik amfibiyalar bo‘lib, jigarrang yoki yashil-jigarrang teriga ega. Turning o‘ziga xos tomonlaridan biri itbaliqlarga erkaklarning g‘amxo‘rlik qilishidir. Urg‘ochilar o‘simliklarning suv bilan to‘lgan qismlarida 60–200 atrofida tuxum qo‘yib, u yerdan darhol ketadi, ularning o‘rnini erkaklar egallaydi. Ular joyidan qimirlamaydi, itbaliqlar ularning tanalaridan parchalarni yulib olib, shu bilan oziqlanadi. Avlodlari o‘zini eplaydigan darajaga kelganidan so‘ng erkak baqalar hududni tark etadi.\nEcnomiohyla rabborum Panamaning ikki provinsiyasiga xos endemiklar bo‘lib, u yerning dengiz sathidan 900–1500 metr balandlikdagi o‘rmonlarida istiqomat qilar edi. Ammo XXI asr boshida ular yovvoyi tabiatda qolmadi: daraxt baqalari Batrachochytrium dendrobatidis zamburug‘idan aziyat chekib, yo‘qolib ketdi.\nShundan buyon ular hayvonot bog‘larida va boshqa tabiatni qo‘riqlash muassasalarida asray boshlandi, ammo zamburug‘lar baqalarni u yerda ham tinch qo‘ymadi. 2016-yilda bu turdagi yagona tirik baqa Tafi (Toughie) laqabli erkak baqa bo‘lib, u Atlanta botanik bog‘ida istiqomat qilar edi. Uning aniq yoshi ma’lum emas; 2005-yilda, Panama o‘rmonlaridan olib ketilganida, u taxminan 12 yoshlarda edi.\n\nTafi va uning hamturlari alohida pavilyonda yashar, tashrifchilar ularni ko‘ra olmas edi. Lekin zamburug‘ barcha baqalarni zararlab ulgurgan edi. Ecnomiohyla rabborum’larning bari birin-ketin qirilib ketdi, yaqinda esa Tafi ham olamdan o‘tdi va shu bilan butun boshli tur yo‘q bo‘ldi.", "category": "Dunyo", "title": "Noyob turdagi oxirgi daraxt baqasi nasl qoldirmay olamdan o‘tdi", "date": "10/03/2016", "url": "https://daryo.uz/2016/10/03/noyob-turdagi-oxirgi-daraxt-baqasi-nasl-qoldirmay-olamdan-otdi/"}
{"content": "Yosh o‘zbek kinoijodkorlari tomonidan “Uring jonim, uring!” nomli film suratga olindi. Mazkur filmning ssenariy muallifi ham, rejissori ham Qodir Usmonov, deb xabar beradi “Uz24.uz”.\n\nQodir Usmonovning debyut ishi hisoblangan filmda aktyorlardan Muhammadiso Abdulhayirov, Sevara Soliyeva, Tolib Mo‘minov, Nargiza Abdullayeva, Ma’mur Sultonovlar rol ijro etgan.\nPopcorn.uz nashri yozishicha, “g‘ayritabiiy komediya” yo‘nalishida yaratilgan filmda atrofdagilarni dilini og‘ritib, xafa qilib, baxtga erishib bo‘lmasligi, yaqin insonlarni har doim qadriga yetish lozimligi komediya orqali ko‘rsatib berilgan.\n“Uring jonim, uring!” kartinasining premyerasi 13-iyun kuni bo‘lib o‘tadi.", "category": "Madaniyat", "title": "O‘zbek kinochilari “Uring jonim, uring!” nomli “g‘ayritabiiy komediya” suratga oldi", "date": "06/11/2015", "url": "https://daryo.uz/2015/06/11/ozbek-kinochilari-uring-jonim-uring-nomli-gayritabiiy-komediya-suratga-oldi/"}
{"content": "Shu yildan boshlab Kinematografiya san’ati va ilmi akademiyasi mukofoti laureatlari minnatdorlik bildira turib ismlarning uzun ro‘yxatini o‘qib berishdan xalos etiladi. Bu haqda The Hollywood Reporter ma’lumotiga tayanib, “Korrespondent.net” xabar beradi.\n\nRahmat aytishga taqdirlash marosimi efirga uzatilayotgan paytda ekranning pastki qismiga joylashtirilgan o‘tuvchi matn yordam beradi. “Oskar”ga nomzodlar minnatdorlik izhor qilmoqchi bo‘lgan kishilari ro‘yxatini oldindan tashkilotchilarga berib qo‘yishi mumkin.\n“Laureatlarning nutqi ismlar ro‘yxatidan iborat bo‘lib qolmoqda. Ularning chiqishi uchun ajratilgan vaqt ular san’at, hissiyotlari, tajribasi va ushbu daqiqaning ahamiyati haqida so‘zlab berishga ulgurmasdan tugab qolmoqda”, — deb ta’kidlaydi mukofot prodyuseri Devid Xill.\nEslatib o‘tamiz, “Oskar” mukofotini topshirish marosimi 2016-yilning 28-fevral kuni bo‘lib o‘tadi.", "category": "Madaniyat", "title": "“Oskar” laureatlari minnatdorlik nutqini so‘zlashdan xalos etildi", "date": "02/10/2016", "url": "https://daryo.uz/2016/02/10/oskar-laureatlari-minnatdorlik-nutqini-sozlashdan-xalos-etildi/"}
{"content": "Hozirda Apple kompaniyasi yurak xurujlarini oldindan aytib beruvchi texnologiyalarni ishlab chiqish bilan mashg‘ul. Shuningdek, kompaniya bosh direktori Tesla Motors rahbari Ilon Mask bilan uchrashgan, deya xabar beradi SFGate.\n\nTHX (Tomlinson Holman's eXperiment) hamda 10.2 (ikkita 5.1 tizimi) audio-standartlari yaratuvchisi Tomlinson Xolman tomonidan Apple uchun ishlab chiqilgan texnologiya tanadagi qon harakatining tovushiga qarab arteriyalarning holatini aniqlaydi. Tomirlarni “tinglash” uchun qurilma tanaga zich tegib turishi talab etiladi, shuning uchun ommaviy axborot vositalari mazkur texnologiya Apple’ning “aqlli soat”larida qo‘llanilishini taxmin qilishmoqda.\nKeyingi bir necha oy davomida Apple tibbiyot sohasiga bir necha qadam tashladi. Joriy yilning 6-fevralida TechChrunch uning fitnes va uyqu bo‘yicha mutaxassislarni ishga yollayotgani haqida xabar qilgan edi. Shuningdek, 9to5mac portali  iOS 8 operatsion tizimida asosiy yangiliklardan biri Healthbook (“Salomatlik kitobi”) nomli yangi dastur bo‘lishi haqida yozgan.", "category": "Texnologiyalar", "title": "Apple yurak xurujlarini oldindan bildiruvchi qurilma ishlab chiqarmoqchi", "date": "02/18/2014", "url": "https://daryo.uz/2014/02/18/apple-yurak-xurujlarini-oldindan-bildiruvchi-qurilma-ishlab-chiqarmoqchi/"}
{"content": "AdMe marhum aktyor, “Forsaj” kinofranshizasi yulduzi Pol Uoker bilan bog‘liq ta’sirli voqeani hikoya qilib berdi.\n\n2004-yilda Kayl Apxem va uning o‘sha paytdagi qaylig‘i, hozirgi rafiqasi Kristen Santa-Barbaraning zargarlik do‘konlaridan birida brilliant ko‘zli uzuk qidirayotgan edi. Ulardan tashqari, do‘konda yana bir xaridor bor edi, lekin juftlik unga e’tibor qaratmadi.\nErkak Kayl va Kristenga qimmatroq buyumlarni ko‘rishni maslahat berdi, ammo juftlik bunga puli yetmasligini tan oldi. Suhbatdan so‘ng ular nihoyat Pol Uokerni tanidi. Kayl aktyorga armiyada xizmat qilgani va yaqinda ikkinchi marta Iroqqa ketishi haqida aytib berdi. Safardan oldin Kayl bo‘lajak turmush o‘rtog‘iga uzuk sovg‘a qilishni istagan edi.\nKristenning eslashicha, Kaylning askarligini eshitgan Polning yuzi o‘zgardi. O‘sha kuni juftlik hech narsani tushunmay, do‘konni tark etdi. Yoshlar hech narsa sotib olmadi — brilliant ko‘zli uzuklar ularga qimmatlik qildi.\n\nAmmo tez orada ular kutmagan ish bo‘ldi: do‘kon xodimi qo‘ng‘iroq qilib, ulardan 9 ming dollarlik uzukni olib ketishni so‘radi. Uzuk pulini noma’lum kishi to‘lagan edi. Yoshlar buni bilishga harakat qildi, ammo do‘kon xodimlari bu odam kim ekanligini oshkor etmadi.\nHaqiqat 2013-yilda yuzaga chiqdi. Pol Uokerning o‘limidan so‘ng do‘kon xodimi Ayrin King buni sir tutishdan ortiq foyda yo‘qligini tushundi va barini aytib berdi.\nAyrinning so‘zlariga qaraganda, aktyor qiz uzuklardan birini juda yoqtirib qolganini payqadi. Shu bilan birga, Kayl bu uzukni sotib olib bera olmas edi — Pol buni ham ko‘rdi. Shunda aktyor uzukni o‘zi sotib olib, juftlikka bir necha kundan so‘ng taqdim etishni so‘radi. O‘z nomini Uoker sir saqladi. Uoker o‘z hayotini xavf ostiga qo‘yayotgan harbiy keliniga uzuk sotib olib bera olmasligidan juda ranjib, bu adolatsizlikni bartaraf etishga qaror qildi.\n\nShu tariqa Kayl va Kristen Uoker ularga yaxshilik qilganini bilib oldi.\n“Bu men olgan eng saxiy sovg‘a bo‘ldi. Biz bu uzukni va uning tarixini avloddan avlodga o‘tkazamiz”, — dedi Kristen.", "category": "Madaniyat", "title": "Aktyor Pol Uoker notanish juftlik uchun 9 ming dollarlik uzuk xarid qilgani haqidagi voqea oshkor etildi", "date": "09/17/2016", "url": "https://daryo.uz/2016/09/17/aktyor-pol-uoker-notanish-juftlik-uchun-9-ming-dollarlik-uzuk-xarid-qilgani-haqidagi-voqea-oshkor-etildi/"}
{"content": "Jizzax shahrida yangi sport majmuasi foydalanishga topshirildi, deb xabar beradi “O‘zA”.\n\n10 ming o‘rinli futbol stadioni, mashg‘ulotlar maydoni, ikkita mini- futbol maydonchasi, yengil atletika, suzish havzasi, gimnastika zali va konferensiyalar zalini o‘z ichiga olgan sport majmuasida barcha zamonaviy sharoit yaratilgan.\nO‘zbekiston Prezidenti Islom Karimov 2013-yili viloyatga tashrifi chog‘ida Jizzax shahrining bosh rejasiga o‘zgartirish kiritish to‘g‘risida qator takliflar bildirib, bu ishni amalga oshirish yuzasidan maslahatlar bergan edi.\nShahar markazidagi sobiq “So‘g‘diyona” stadioni o‘rnida yirik sport majmuasi va istirohat bog‘i barpo etilgani ham ana shu bunyodkorlik tizimidagi yirik obyektlardan biri bo‘ldi. Futbolchilarning mashg‘ulot o‘tkazishi u yoqda tursin, yuvinishi uchun sharoitlar juda nochor ahvolda bo‘lgan eski stadion o‘rnida barcha xalqaro talablarga javob beradigan muhtasham sport koshonasi qad rostladi.\nSport majmuasi tarkibidagi 40x20 metrli ikkita mini-futbol maydonchasida futbolchilar hamda futbol maktabi o‘quvchilarining mashg‘ulot va turli musobaqalar o‘tkazishi uchun barcha sharoit mavjud.\nMajmua yonidagi tashlandiq holga kelib qolgan maydon o‘rnida istirohat bog‘i barpo etilib, shaharning eng obod va ko‘rkam maskaniga aylantirildi. Bu yerdagi favvoralar, bolalar maydonchalari, attraksionlar, savdo va xizmat ko‘rsatish shoxobchalari aholi xizmatida.\nStadionning ochilish o‘yinida “So‘g‘diyona” klubi Oliy liga doirasida “Qo‘qon-1912” jamoasini qabul qildi va 2:1 hisobida g‘alaba qozondi.", "category": "Sport", "title": "“So‘g‘diyona” klubining yangi stadioni foydalanishga topshirildi", "date": "06/30/2015", "url": "https://daryo.uz/2015/06/30/sogdiyona-klubining-yangi-stadioni-foydalanishga-topshirildi/"}
{"content": "17-aprel kuni AOKA huzurida tashkil etilgan shtabda bo‘lib o‘tgan brifingda Ichki ishlar vaziri matbuot kotibi Shohrux G‘iyosov karantin davrida ko‘chada turli tashkilotlarning avtomobillari uchun qilingan ruxsatnomalari uchrayotgani, ular harakatlanishga asos bo‘lmasligini bildirdi. Bu haqda “Daryo” muxbiri xabar berdi.\n\nJumladan, maxsus stikersiz harakatlanishga ruxsat etilgan vazirliklar, davlat qo‘mitalari, agentliklar va boshqa davlat va xo‘jalik boshqaruvi organlari xizmat avtotransport vositalarining haydovchilari, ko‘plab suiiste’molchiliklarga yo‘l qo‘yayotganliklari kuzatilayotgani ta’kidlandi.\nIIV matbuot kotibi yo‘l harakati xavfsizligi xodimlari har bir avtotransportni vizual ko‘zdan kechirib, avtotransport yo‘nalishi va aniq manzili yuzasidan tushuntirishlar so‘rashi davomida duch kelingan qoidabuzarliklarni ma’lum qildi.\nMavzuga doir: O‘zbekistonda “bir-ikki kun ichida” shaxsiy avtomobildan foydalanish tartibi yengillashtirilishi mumkin\n“Hozirgi paytda ko‘plab fuqarolar, tashkilotlar o‘zboshimchalik bilan transport vositalariga ruxsatnoma berish holatlari kuzatilmoqda”, — deya Shohrux G‘iyosov bir qancha misollarni ko‘rsatib o‘tdi.\nQoidabuzarlik sodir etganlar safida quyidagi tashkilot va korxonalarni uchratish mumkin:\nMavzuga doir: O‘zbekistonda avtomobil harakatlanishiga maxsus ruxsatnoma talab etilmaydigan holatlar ro‘yxati yangilandi\n\n\n\n\nEndilikda, yuqoridagi holatlardan kelib chiqqan holda vazirliklar, davlat qo‘mitalari, agentliklar va boshqa davlat va xo‘jalik boshqaruvi organlari, Qoraqalpog‘iston Respublikasi Jo‘qorg‘i Kengesi va Vazirlar Kengashi raislari va ularning o‘rinbosarlari, hokimlar va ularning o‘rinbosarlari xizmat avtotransport vositalari haydovchilariga faqat ish vaqtida, xizmat zarurati bilan harakatlanishga ruxsat etilishi xabar qilindi.\nMavzuga doir:", "category": "Mahalliy", "title": "Ichki ishlar vazirligi o‘zboshimchalik bilan o‘z transport vositalariga ruxsatnoma bergan tashkilot va korxonalarni ma’lum qildi", "date": "04/17/2020", "url": "https://daryo.uz/2020/04/17/ichki-ishlar-vazirligi-ozboshimchalik-bilan-oz-transport-vositalariga-ruxsatnoma-bergan-tashkilot-va-korxonalarni-malum-qildi/"}
{"content": "Xitoyda iyul oyida ro‘y bergan tabiiy ofatlar oqibatida 230 kishi halok bo‘ldi, 44 kishi bedarak yo‘qoldi. Bu haqda, XXR fuqarolik ma’muriyati hisobotiga tayanib, “TASS” xabar bermoqda.\n\nHujjatda aytilishicha, tabiiy ofatlar keltirgan to‘g‘ridan-to‘g‘ri iqtisodiy zarar 135 milliard yuanni (20 milliard dollarni tashkil etgan).\nOfat 54,3 million kishining turmushiga ta’sir ko‘rsatdi, yana 2,82 million kishi evakuatsiya qilindi.\nBundan tashqari, 73 ming uy vayron bo‘ldi, 605 ming bino zarar ko‘rdi. 8,84 million gektar qishloq xo‘jaligi yerlari yaroqsiz holga keldi.", "category": "Dunyo", "title": "Xitoyda iyul oyida 230 kishi tabiiy ofatlar oqibatida halok bo‘ldi", "date": "08/15/2017", "url": "https://daryo.uz/2017/08/15/xitoyda-iyul-oyida-230-kishi-tabiiy-ofatlar-oqibatida-halok-boldi/"}
{"content": "Yaman Oliy siyosiy kengashi rahbari va xusiylar jangovar qanoti yetakchilaridan biri Saloh as-Samadning halokatiga sababchi bo‘lgan Saudiya Arabistoni aviazarbasi aks etgan video YouTube’ga joylandi.\nKadrlarda jami ikkita raketa uchirilganini ko‘rish mumkin. Ularning birinchisi avtomobilga tekkan, ikkinchisi boshqa bir mashina va uning yonida to‘plangan odamlarga yo‘naltirilgan. Hodayda port shahriga berilgan zarba haqida 23-aprelda ma’lum bo‘ldi, ammo u ilgariroq amalga oshirilgan.\nAs-Samad Oliy siyosiy kengash raisi lavozimini 2016-yil avgustidan buyon egallab kelgan. U mamlakatning xusiylar nazorati ostidagi qismiga rahbarlik qilgan. Eng ko‘p qidirilgan isyonchilar ro‘yxatida ikkinchi bo‘lgan.\n", "category": "Dunyo", "title": "Xusiylar hukumati rahbarining saudiyaliklar tomonidan o‘ldirilishi aks etgan video e’lon qilindi (video)", "date": "04/27/2018", "url": "https://daryo.uz/2018/04/27/xusiylar-hukumati-rahbarining-saudiyaliklar-tomonidan-oldirilishi-aks-etgan-video-elon-qilindi-video/"}
{"content": "Mustaqil davlatlar hamdo‘stligi Ijroiya qo‘mitasi raisi — Ijrochi kotibi Sergey Lebedev “Jahon” axborot agentligining muxbiri bilan Moskvada uchrashib O‘zbekiston Respublikasining birinchi Prezidenti Islom Karimov bilan bog‘liq xotiralarini yodga oldi.\n\nMen O‘zbekistonda tug‘ilganman va o‘z Vatanimni sevaman. U yerda mening yoshligim, maktab davrlarim o‘tgan. 2000-yilda meni Rossiya tashqi razvedkasining direktori etib tayinlashganida birinchi safarim, albatta, Toshkentga bo‘lgan.\nTashrif chog‘ida men O‘zbekiston Prezidenti Islom Karimov tomonidan kutib olinish baxtiga musharraf bo‘ldim. Prezident juda iliq kutib olgani meni hayratlantirdi. Mamlakat rahbari mening bolaligim o‘tgan Jizzax haqida qiziqish bilan savollar berdi. Men esa yuragimdagi ulkan g‘urur bilan pasportimdagi “tug‘ilgan joyi” degan bandga “Samarqand viloyati” deb yozilganini ma’lum qildim (1948-yilda Jizzax Samarqand viloyati tarkibida bo‘lgan).\nKeyinchalik Islom Karimov O‘zbekistonga bo‘lgan muhabbatimni saqlab qolganim uchun meni qadrlashini ko‘p bora aytgan edi.\nUshbu taniqli siyosatchi bilan MDH, ShHT sammitlarida yiliga 2—3 marta ko‘rishishga muvaffaq bo‘lardim. Ta’kidlashim kerakki, har bir uchrashuv yodimda qolgan. Islom Karimovning iliq, do‘stona munosabatini doim sezib turganman. Uni katta hurmat bilan eslayman va mening nomimga yo‘llagan samimiy so‘zlari hamda tilaklari uchun minnatdorman.\n2016-yil 24-iyun kuni ShHTning Toshkentdagi sammiti doirasida bo‘lib o‘tgan uchrashuv xotiramda o‘chmas iz qoldirgan. Tadbir davomida ShHTga a’zo davlatlarning yetakchilari uchun ajoyib konsert tashkillashtirilgan edi. Men Prezidentdan yetti metr narida o‘tirar edim. Konsertning o‘rtasida “Lazgi” an’anaviy kuyi yangraganida u o‘rnidan turdi-da raqsga tusha boshladi. Uning ko‘zlaridagi quvonchni mamnuniyat bilan tomosha qilish mumkin edi.\nIslom Karimov o‘z e’tiqodi va harkatlarida qat’iy edi. U xalqaro maydonda, avvalo MDHda tan olingan rahbar edi. Mamlakat rahbarlari kichik doirada yig‘ilishlar o‘tkazganida, u “oqsoqol” vazifasini bajarardi.\nMen Islom Karimovning so‘zlarini, maslahatlarini va iliq munosabatlarini tez-tez yodga olib turaman. O‘ylaymanki, u bilan birga ishlash baxtiga muyassar bo‘lgan minglab odamlarda ham shu kabi xotiralar mavjud.\nIslom Karimovning xotirasi abadiydir!\nSergey Lebedev, Mustaqil davlatlar hamdo‘stligi Ijroiya qo‘mitasi raisi — Ijrochi kotib ", "category": "Mahalliy", "title": "MDH Ijroiya qo‘mitasi raisi — Ijrochi kotibi Sergey Lebedev: Islom Karimovning iliq, do‘stona munosabatini doim sezib turganman", "date": "07/06/2017", "url": "https://daryo.uz/2017/07/06/mdh-ijroiya-qomitasi-raisi-ijrochi-kotibi-sergey-lebedev-islom-karimovning-iliq-dostona-munosabatini-doim-sezib-turganman/"}
{"content": "Twitter boshlang‘ich sahifasi dizaynini o‘zgartirdi, deya xabar bermoqda “Vesti.ru”. U foydalanuvchiga servisning aynan qanday ishlashini ko‘rgazmali tarzda namoyish etib beradi. Shu tariqa Twitter yangi foydalanuvchilar uchun tushunarliroq ko‘rinishga ega bo‘lmoqchi.\n\nO‘tgan yilning noyabrida Twitter servisga ro‘yxatdan o‘tmasdan turib, 500 million kishi kirishini ma’lum qilgan edi. Boshlang‘ich sahifaning yangi dizayni erinayotgan yoki ikkilanayotgan kishilarni ro‘yxatdan o‘tishga undashga qaratilgan.\nUshbu sahifa eng ommabop inglizcha akkauntlar tvitlaridan iborat tasmani aks ettiradi. Twitter’ning rus tilidagi segmentida bu sahifa hozircha o‘zgarishsiz turibdi.", "category": "Texnologiyalar", "title": "Twitter erinchoqlarni jalb etish uchun boshlang‘ich sahifasini o‘zgartirdi", "date": "02/06/2015", "url": "https://daryo.uz/2015/02/06/twitter-erinchoqlarni-jalb-etish-uchun-boshlangich-sahifasini-ozgartirdi/"}
{"content": "Majid Karimov O‘zbekiston bosh vazirining o‘rinbosari etib tayinlandi. Bu haqda UzReport xabar bermoqda.\n\nBungacha Majid Karimov Toshkent davlat texnika universiteti rektori lavozimida ishlab kelayotgan edi.\nO‘zbekiston hukumati portali ma’lumotlariga ko‘ra, Majid Karimov Vazirlar Mahkamasida Yoshlar siyosati, ta’lim, madaniyat va sport masalalari kompleksi rahbari sifatida faoliyat olib boradi.\nUZ24’ning yozishicha, 1956-yilda tug‘ilgan Majid Karimov 1979-yili Toshkent politexnika institutini tamomlagan va shu yili o‘qituvchilik faoliyatini boshlagan.\nTexnika fanlari doktori darajasiga ega bo‘lgan Majid Karimov 2012-yildan beri Toshkent davlat texnika universitetiga rahbarlik qilib kelayotgan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "TDTUning sobiq rektori O‘zbekiston bosh vaziri o‘rinbosari etib tayinlandi", "date": "08/11/2016", "url": "https://daryo.uz/2016/08/11/tdtuning-sobiq-rektori-ozbekiston-bosh-vaziri-orinbosari-etib-tayinlandi/"}
{"content": "Afg‘onistonda kamida sakkiz nafar politsiya xodimi jangarilar hujumi qurboni bo‘ldi. Bu haqda “TASS” xabar bermoqda.\n\nTolo News telekanali ma’lumotlariga ko‘ra, politsiyachilar kiyimida bo‘lgan jangarilar Kobul—Qandahor avtotrassasida huquq-tartibot xodimlariga qarata o‘t ochgan.\nMazkur hujum uchun javobgarlikni hozircha hech bir guruh zimmasiga olmagan.", "category": "Dunyo", "title": "Afg‘onistonda 8 nafar politsiyachi jangarilar hujumi qurboni bo‘ldi", "date": "05/19/2016", "url": "https://daryo.uz/2016/05/19/afgonistonda-8-nafar-politsiyachi-jangarilar-hujumi-qurboni-boldi/"}
{"content": "Strasburgdagi otishmada gumonlanuvchining ota-onasi hibsga olindi. Bu haqda Parisien xabar bermoqda, deb yozadi “Gazeta.ru”.\n\nBundan tashqari, taxminiy “mergan”ning ikki ukasi ham qo‘lga olingan.\nAvvalroq Strasburg markazida o‘t ochgan erkakni 700 dan ortiq odam qidirayotganligi haqida xabar qilingan edi.\nStrasburg meri Rolan Ris shahar markazidagi yarmarkada yuz bergan otishma terrorchilik xarakteriga ega bo‘lganligini ma’lum qilgan edi.\nEslatib o‘tamiz, Fransiyaning Strasburg shahridagi Rojdestvo yarmarkasi o‘tkazilayotgan Kleber maydoni yaqinida noma’lum shaxs otishma uyushtirganligi oqibatida 3 kishi halok bo‘lganligi, 12 kishi yaralanganligi haqida xabar berilgan edi.", "category": "Dunyo", "title": "Strasburgdagi otishmada gumonlanuvchining ota-onasi qo‘lga olindi", "date": "12/12/2018", "url": "https://daryo.uz/2018/12/12/strasburgdagi-otishmada-gumonlanuvchining-ota-onasi-qolga-olindi/"}
{"content": "Mashhur amerikalik aktyor Jim Kerrining ma’shuqasi Katriona Uayt Los-Anjelesda o‘z joniga qasd qildi, deb xabar beradi “TASS”.\n\n28 yoshli Uayt o‘limidan oldin xat qoldirgan. Unda 24-sentabr kuni 53 yoshli Kerri bilan munosabatlari barham topganligi haqida so‘z borgan.\nKerri va Uayt 2012-yilda tanishgan. Ular biroz vaqt uchrashib yurgandan so‘ng, tez orada ajrashib ketgan edi. Shu yilning may oyida esa ular munosabatlarini qaytadan tiklagan edi.", "category": "Madaniyat", "title": "Amerikalik aktyor Jim Kerrining ma’shuqasi o‘z joniga qasd qildi", "date": "09/30/2015", "url": "https://daryo.uz/2015/09/30/amerikalik-aktyor-jim-kerrining-mashuqasi-oz-joniga-qasd-qildi/"}
{"content": "3-dekabr kuni Riyoz shahrida O‘zbekiston va Saudiya Arabiston Tashqi ishlar vazirliklari o‘rtasidagi siyosiy maslahatlashuvlarning uchinchi raundi o‘tkazildi, deb xabar beradi TIV matbuot xizmati.\n\nO‘zbekiston Tashqi ishlar vaziri o‘rinbosari Dilshod Axatov va Saudiya Arabistoni Tashqi ishlar davlat vaziri Nizar Madani boshchiligidagi ikki mamlakat delegatsiyalari o‘rtasida siyosiy, savdo-iqtisodiy, investitsion, madaniy-gumanitar va boshqa sohalardagi ikki tomonlama munosabatlarni rivojlantirish to‘g‘risida hamda xalqaro va mintaqaviy masalalar bo‘yicha o‘zaro qo‘llab-quvvatlash yuzasidan fikr almashildi.\nO‘zbekiston va Saudiya Arabistoni BMT, Islom hamkorlik tashkiloti va boshqa xalqaro tuzilmalar doirasidagi hamkorligiga alohida e’tibor qaratdi.\nO‘zbekiston delegatsiyasi Saudiya investitsiyalar bo‘yicha agentligi raisi Ibrohim al-Umar hamda Saudiya taraqqiyot fondi maslahatchisi Yusuf al-Bassam bilan muzokaralar o‘tkazdi. Uchrashuvda savdo-iqtisodiy va investitsion sohalardagi hamkorlikni rivojlantirish muhokama qilindi.", "category": "Dunyo", "title": "O‘zbekiston va Saudiya Arabiston Tashqi ishlar vazirliklari o‘rtasida siyosiy maslahatlashuv o‘tkazildi", "date": "12/04/2018", "url": "https://daryo.uz/2018/12/04/ozbekiston-va-saudiya-arabiston-tashqi-ishlar-vazirliklari-otrasida-siyosiy-maslahatlashuv-otkazildi/"}
{"content": "Ispaniyaning “Barselona” klubi Yevropa Chempionlar ligasining chorak finalida taqdirga tan berdi. Turinning “Yuventus” klubi bilan raqobat hosil qilgan Luis Enrike shogirdlari 180 daqiqa davomida raqib darvozasiga yo‘l topa olmadi.\n\nTomonlarning Italiyadagi o‘yini “Yuve”ning 3:0 hisobidagi g‘alabasi bilan yakuniga yetgan bo‘lsa, javob o‘yinida hisob ochilmadi — 0:0. Bu jamoalar so‘nggi bor ikki yil avval Chempionlar ligasining finalida to‘qnash kelgan bo‘lib, o‘shanda kataloniyaliklar 3:1 hisobida g‘olib chiqqan va kubokni qo‘lga kiritgandi.\n\nMa’lumot uchun, “Yuventus”ga qadar Madridning “Atletiko” va “Real” klublari ham yarim final masalasini ijobiy hal qila olgandi.\nYevropa Chempionlar ligasi\n Chorak final\n 19-aprel, chorshanba\nDastlabki o‘yin: 0:3", "category": "Sport", "title": "180 daqiqa davomida “Yuventus”ga gol ura olmagan “Barselona” Chempionlar ligasi bilan xayrlashdi", "date": "04/20/2017", "url": "https://daryo.uz/2017/04/20/180-daqiqa-davomida-yuventusga-gol-ura-olmagan-barselona-chempionlar-ligasi-bilan-xayrlashdi/"}
{"content": "Sevara Nazarxon Rossiyaning “Yil shansoni—2014” mukofotiga sazovor bo‘lganligi haqida xabar bergan edik. “Shanson” radiosi saytida ma’lum qilinishicha, u bu sovrin o‘zi uchun katta sovg‘a ekanligini e’tirof etgan.\n\n“Mukofotga sazovor bo‘lganimni o‘zim yaqindagina, “Jonli tor” (“Jivaya struna”) dasturida ishtirok etish uchun “Shanson” radiosi studiyasiga kelganimda bildim, – deydi O‘zbekiston Respublikasida xizmat ko‘rsatgan artist Sevara Nazarxon. – Mehnatim mahsulini “Yil shansoni” mukofotiga loyiq ko‘rishlari – men uchun katta sovg‘a. Oramizda shunday do‘stlik boshlanganidan juda xursandman”.\nSevaraning e’tirof etishicha, u hamisha shansonni yaxshi ko‘rgan. U Vertinskiy, Okudjava asarlarini sevib tinglaydi.\n“Kremldagi sahnada turib, Bulat Shalvovichning “Gruzincha qo‘shig‘i”ni kuylash men uchun ulkan sharaf bo‘ladi, – deydi u. – Bu qo‘shiq juda samimiy, mayin, vokal jihatidan qulay. Men uni ko‘p marta mashq qilib ko‘rdim va endi bu chiqishni sabrsizlik bilan kutmoqdaman. “Shanson” radiosining barcha tinglovchilariga imkon qadar ko‘p yaxshi musiqalar, yaxshi qo‘shiqlar tilayman!”\nShuningdek, 6-aprelga o‘tar tunda Sevara Nazarxon o‘zining Facebook sahifasiga mazkur sovrinni qo‘lida ushlab olgan selfi-suratini joylagan. Unga: “Shanson” radiosidan buni olib, darrov aeroportga qarab yo‘lga tushdim!” deya izoh bergan.\n\nXonandaga bundan ham katta zafarlar tilab, yangi va yaxshi qo‘shiqlar kutib qolamiz!", "category": "Madaniyat", "title": "Sevara “Yil shansoni—2014” o‘zi uchun katta sovg‘a ekanini e’tirof etdi", "date": "04/06/2014", "url": "https://daryo.uz/2014/04/06/sevara-yil-shansoni-2014-ozi-uchun-katta-sovga-ekanini-etirof-etdi/"}
{"content": "O‘zgidromet xabariga ko‘ra, 29—31-dekabr kunlari butun respublika bo‘ylab havo o‘zgarib turadi, ayrim joylarda yomg‘ir yog‘ishi, ba’zi joylarga tuman tushishi ham mumkin. Yangi yil bayramiga O‘zbekiston hududida qor yog‘ishi kutilmayapti.\n\n31-dekabr, seshanba kuni kechasi havo harorati 0—5 darajagacha pasayishi, kunduzi 7—12 daraja iliq bo‘lishi kutilmoqda.\nRespublikaning tog‘li hududlarida 31-dekabr kuni harorat kunduzi 3 daraja sovuq — 2 daraja iliq, kechasi 3 daraja sovuq — 8 daraja iliq bo‘ladi. Shamol tezligi 7—12 metr/sekundan 15—20 metr/sekundgacha kuchayishi mumkin.\nStatistikaga ko‘ra, so‘nggi 50 yil ichida Toshkentda 31-dekabr va 1-yanvarda o‘rtacha yog‘ingarchilik har 3-5 yilda 1 marotaba kuzatilgan. Ko‘p hollarda yomg‘ir ko‘rinishida bo‘lgan.\n“So‘nggi yillarda dunyo bo‘ylab global isish tendensiyasi kuzatilishi sabab iliq qishlar soni ko‘payib, qor yog‘ishi kamaymoqda. So‘nggi 5 yil ichida O‘zbekistonda Yangi yil bayrami kuni quruq ob-havo kuzatilmoqda. Bu yil ham Yangi yilni biz qorsiz kutib olamiz”, — deyiladi O‘zgidromet xabarida.\n26—28-dekabr kunlari kunduzi harorat 14—17 darajagacha ko‘tariladi. Bu me’yordan 8—10 daraja yuqori degani. Dekabr oyining so‘nggi kunlarida havo harorati me’yoriy chegarada bo‘lib, kechasi 0—5 daraja iliq, kunduzi 5—10 daraja iliq bo‘ladi. 29—31-dekabrda O‘zbekistonning ba’zi hudularida yomg‘ir yog‘adi. Faqat respublikaning tog‘li hududlarida qor yog‘ishi kutilmoqda.", "category": "Mahalliy", "title": "O‘zbekistonda Yangi yil kuni qor yog‘adimi?", "date": "12/27/2019", "url": "https://daryo.uz/2019/12/27/ozbekistonda-yangi-yil-kuni-qor-yogadimi/"}
{"content": "Suriyaning Latakiya shahrida sodir etilgan ikki portlash oqibatida 23 kishi halok bo‘ldi va 40 kishi jarohatlandi. Bu haqda Reuters  agentligiga tayanib, Meduza xabar bermoqda.\n\nMamlakatning davlat agentligi — SANA portlashda 22 kishi qurbon bo‘lib, 62 kishi yaralangani haqida ma’lum qilgan. Agentlik manbalariga ko‘ra, Latakiyada Suriya hukumat kuchlariga qarshi kurashayotgan jangarilar tomonidan ishga solingan raketalar portlagan.\nEslatib o‘tamiz, Latakiyada Rossiya aviatsiyasi tomonidan foydalaniladigan harbiy-havo bazasi joylashgan.", "category": "Dunyo", "title": "Rossiya aviatsiyasi joylashgan Latakiya shahridagi portlashlarda 23 kishi halok bo‘ldi", "date": "11/11/2015", "url": "https://daryo.uz/2015/11/11/rossiya-aviatsiyasi-joylashgan-latakiya-shahridagi-portlashlarda-23-kishi-halok-boldi/"}
{"content": "“Bokschi” laqabli yetim uloqcha Avstraliyaning Yangi Janubiy Uels shtatidagi politsiya uchastkasiga joylashdi va huquqni muhofaza qilish organlari xodimining formasiga ega bo‘ldi, deya xabar bermoqda Mashable.\n\nUloqchaga onasining o‘limidan so‘ng ofitser Brenton Charlton boshpana berdi, u hamkasbining xasta qizchasi ko‘nglini ko‘tarish uchun jonivorni politsiya uchastkasiga olib keldi.\nUloqcha kunduzlari uchastkada bemalol sayr qilib yuradi va stollar ostida uxlaydi, kechasi esa uni turli ofitserlar navbat bilan kuzatib turadi.\nAyni paytda Bokschi sun’iy ravishda ovqatlantirilmoqda. Kattaroq bo‘lgach, unga yangi boshpana topib beriladi.", "category": "Dunyo", "title": "Avstraliya politsiyasi yetim uloqchani ishga oldi", "date": "10/27/2015", "url": "https://daryo.uz/2015/10/27/avstraliya-politsiyasi-yetim-uloqchani-ishga-oldi/"}
{"content": "AQShda o‘tgan bir sutka ichida koronavirus oqibatida vafot etganlar soni rekord darajaga yetdi. Bu haqda Jons Hopkins universiteti ma’lumotlarida keltirilgan.\n\nUniversitet hisob-kitoblariga ko‘ra, 15-apreldan 16-aprelga qadar bir sutka ichida 4591 kishi vafot etgan, shuningdek, yana 31 451 kishida kasallik aniqlangan. O‘tgan bir sutkadagi o‘lim darajasi odatdagidan ikki barobarga oshib ketdi.\nAvvalroq prezident Tramp AQShda koronavirusning eng yuqori cho‘qqisi ortda qolganini ma’lum qilgandi.\nEslatib o‘tamiz, AQShda koronavirus qurbonlari soni bo‘yicha kunlik antirekord 14-aprel kuni yangilangandi —  bir sutkada 2,2 mingdan ortiq bemor vafot etgan.\nToshkent vaqti bilan soat 9:50 holatiga ko‘ra, AQShda koronavirus bilan kasallanganlar soni 671 ming kishidan oshib ketdi, jami qurbonlar soni esa 33 284 kishiga yetdi.\nMavzuga doir: Donald Tramp Jahon sog‘liqni saqlash tashkilotini moliyalashtirishni to‘xtatishini ma’lum qildi\nO‘zbekistonda 17-aprel soat 10:00 holatiga ko‘ra, koronavirus infeksiyasini yuqtirib olganlar soni 1380 nafarni tashkil etmoqda. Mamlakatda koronavirusga chalinish bilan bog‘liq ilk holat 15-mart kuni tasdiqlangan bo‘lsa, o‘tgan vaqt davomida koronavirus yuqtirib olgani aniqlangan to‘rt bemor vafot etdi, 129 nafari esa sog‘ayib, reabilitatsiyaga olindi.", "category": "Dunyo", "title": "AQShda koronavirus qurbonlari soni bo‘yicha kunlik antirekord yangilandi — bir sutkada qariyb 4,6 ming bemor vafot etdi", "date": "04/17/2020", "url": "https://daryo.uz/2020/04/17/aqshda-koronavirus-qurbonlari-soni-boyicha-kunlik-antirekord-yangilandi-bir-sutkada-qariyb-46-ming-bemor-vafot-etdi/"}
{"content": "Turkiyalik ishbilarmonlarga avval qo‘yilgan to‘siqlar tufayli ular orasida O‘zbekistonga qaytib kelmaydigan bo‘lib ketganlari ham bor. Bu haqda Andijon viloyati hokimi Shuhrat Abdurahmonov 19-oktabr kuni Open Andijan xalqaro investitsiya forumi doirasida OAV vakillari bilan bo‘lib o‘tgan ochiq muloqotda aytib o‘tdi, deya xabar bermoqda “Daryo” muxbiri Musulmonbek Ibrohimov.\nAnjumanda jurnalistlardan biri Andijon viloyatida investorlar emin-erkin faoliyat yuritishi uchun qanday kafolat borligi haqida viloyati hokimi Shuhratbek Abdurahmonovga savol bilan murojaat qildi.\n\nSavolga javob berarkan, hokim ilgari turkiyalik ko‘plab tadbirkorlar Toshkentda ham, viloyatlarda ham ishni yurgiza olmay, “bular yolg‘onchi, aldaydi, O‘zbekistonga qaytib kirmayman”, deb ketganini eslatdi.\n“Xorijlik tadbirkorlar O‘zbekistonga investitsiya kiritishga o‘ylanyapti. Prezident juda ko‘p sharoit yaratib bermoqda, lekin borsammi-bormasammi deb, ishonmay turganlar ko‘p. Shu bois, Prezidentning viloyatdagi vakili sifatida o‘zimiz investorlarga kafil bo‘lyapmiz”, — dedi Andijon viloyati hokimi.\n“Avvallari hokimlarning asosiy vaqti qishloq xo‘jaligi bilan o‘tardi. Klaster tizimi joriy etilgach, paxta ham bir yo‘singa tushdi. Tarixda bo‘lmagan — 29 kunda paxta rejasini bajardik. Endi haftaning uch kunida mahalliy tadbirkormi, xorijiy investormi, farqi yo‘q, har biri bilan uchrashib, muammolarini yechishga harakat qilyapmiz”, — dedi hokim Abdurahmonov.\nUning qo‘shimcha qilishicha, Andijonga investitsiya olib kirmoqchi bo‘lgan chet ellik ishbilarmonlarning barchasi viloyat hokimining qabuliga kirib o‘tadi.\n“Qanday masalasi bo‘lsa, yelkamga olib, 50 ming dollarlik loyiha olib kirayotgan bo‘lsa ham, o‘zim kafil bo‘lyapman. Albatta, qonuniy yo‘l bilan. Hali: ‘Hamma joy tozalanib ketdi’, deb aytolmayman. Tamagirlik holatlari bo‘lmasligi va boshqa turli muammolarning oldini olish uchun investorlar bilan shaxsan o‘zim uchrashyapman”, — dedi hokim.", "category": "Mahalliy", "title": "Andijon hokimi Shuhrat Abdurahmonov: “Har bir investorga o‘zim kafil bo‘lyapman”", "date": "10/22/2019", "url": "https://daryo.uz/2019/10/22/andijon-hokimi-shuhrat-abdurahmonov-har-bir-investorga-ozim-kafil-bolyapman/"}
{"content": "Marokashda sodir bo‘lgan suv toshqinida kamida 7 kishi halok bo‘ldi, deb xabar bermoqda “TASS”.\n\nQayd etilishicha, suv toshqiniga mamlakat janubidagi Tarudant rayonidagi Sus daryosining kuchli yomg‘ir oqibatida toshishi sabab bo‘lgan.\nHozirda halokat hududida qidiruv-qutqaruv ishlari olib borilmoqda.", "category": "Dunyo", "title": "Marokashdagi suv toshqinida kamida 7 kishi halok bo‘ldi", "date": "08/29/2019", "url": "https://daryo.uz/2019/08/29/marokashdagi-suv-toshqinida-kamida-7-kishi-halok-boldi/"}
{"content": "Joriy yilning 27-yanvar kuni Qoraqalpog‘iston Respublikasi Ellikqal’a tumani Bo‘ston shahri Oybek ko‘chasida istiqomat qiluvchi Toreniyaz Qutibayev o‘z tomorqasidan ulkan ko‘za topib oldi, deb xabar berdi O‘zA.\n\nYangilikdan xabar topgan mutaxassislar mazkur arxeologik topilmani ko‘zdan kechirib, ko‘za XII—XIII asrlarga tegishli ekanini aniqladi.\n“Bu arxeologik topilma birinchisi emas. Bo‘ston shahri hududidan ilgari ham bir necha bor arxeologik materiallar topilgan. Mahalliy xalq e’tirofiga ko‘ra, qadimda Ellikqal’a tumani hududida 50 ta qal’a bo‘lgan. Bugungi kunda tumanning 21 arxeologik yodgorligi davlat ro‘yxatiga olingan. Ularning ba’zilari Bo‘ston shahri hududida joylashgan. Ya’ni, miloddan avvalgi IV—III asrlar va milodiy XII—XIII asrlarga oid bo‘lgan 1-Qavatqal’a yoki Katta Qavatqal’a va milodiy XII—XIII asrlarga tegishli 3-Qavatqal’a yodgorliklari saqlangan. 2-Qavatqal’aning esa hovlilari biroz buzilib ketgan”, — deydi O‘zbekiston Qahramoni, arxeolog G‘ayratdin Xo‘janiyazov.\n\nArxelogik topilma tuman markazidagi Sergey Tolstov nomidagi muzeyga topshirildi.", "category": "Mahalliy", "title": "Qoraqalpog‘istonlik fuqaroning tomorqasidan XII—XIII asrlarga tegishli ulkan ko‘za topildi", "date": "02/22/2018", "url": "https://daryo.uz/2018/02/22/qoraqalpogistonlik-fuqaroning-tomorqasidan-xii-xiii-asrlarga-tegishli-ulkan-koza-topildi/"}
{"content": "A321 samolyotining Misrdagi halokati qurbonlaridan 100 nafarining shaxsi aniqlandi. Bu haqda “RBK” Rossiya bosh vazirining o‘rinbosari Olga Golodets ma’lumotiga tayanib xabar beradi.\n\n“Bizda bugun qancha qurbonning shaxsi aniqlanganligi haqida ma’lumot bo‘ladi, chunki ekspertiza hamon faol davom etmoqda. Bugun Sankt-Peterburgda barcha yetakchi sud-tibbiy ekspertlar yig‘ilgan. Tushunishimcha, 100 dan ortiq kishining shaxsi aniqlangan”, — deydi Olga Golodets.\nU aviahalokat qurbonlari jasadida portlash alomatlari mavjud yoki mavjud emasligini sharhlashdan bosh tortdi. “Buning uchun rasmiy komissiya mavjud, rasmiy tergov olib borilmoqda. Ular buni e’lon qilishi kerak”, — dedi u.\nEslatib o‘tamiz, 31-oktabr, shanba kuni Misrda Metrojet (“Kogalimavia”) aviakompaniyasining Sharm-ash-Shayxdan Sankt-Peterburgga uchayotgan Airbus A321 layneri halokatga uchragan. Samolyot bortida bo‘lgan 224 kishining barchasi halok bo‘lgan.", "category": "Dunyo", "title": "A321 halokati qurbonlari 100 nafarining shaxsi qarindoshlari tomonidan aniqlandi", "date": "11/09/2015", "url": "https://daryo.uz/2015/11/09/a321-halokati-qurbonlari-100-nafarining-shaxsi-qarindoshlari-tomonidan-aniqlandi/"}
{"content": "AQShlik mashhur qo‘shiqchi Stivi Uanderning Another Star qo‘shig‘i 12-iyun kuni Braziliyaning San-Paulu shahrida ochiladigan futbol bo‘yicha jahon chempionatida musiqiy mavzu sifatida tanlandi. Kompozitsiya chempionatning barcha dasturlari boshlanishida yangraydi, deya xabar berdi BBC News. Uander birinchi marta o‘z qo‘shiqlaridan birining bunday tarzda qo‘llanilishiga ruxsat berdi.\n\nAnother Star ilk bor 1967-yilda kuylangan. Uander 2014-yil yanvarida “Gremmi” musiqiy mukofotlarini topshirish marosimida ushbu qo‘shiqni Daft Punk guruhi bilan birga ijro etgach, unga qaytadan qiziqish ortdi.\nBundan avvalgi futbol bo‘yicha jahon chempionatlarida Shakira, The Dallas Guild qo‘shiqlari, Jakomo Puchchini va Gabriel Fore kompozitsiyalaridan foydalanilgan.", "category": "Sport", "title": "Stivi Uanderning Another Star qo‘shig‘i JCh-2014 asosiy qo‘shig‘iga aylanadi", "date": "06/06/2014", "url": "https://daryo.uz/2014/06/06/stivi-uanderning-another-star-qoshigi-jch-2014-asosiy-qoshigiga-aylanadi/"}
{"content": "Shahardagi internet qayergadir yo‘qoldi! Shaharni telekommunikatsion tartibsizlik egallagan. Bu dahshatli jinoyatni qaysi yaramas amalga oshirgan ekan?! Kim bizga yordam beradi?\n\nKronik yordam uchun yo‘lga chiqdi. U adolatni tiklaydi va shahar aholisiga Internetni qaytarib beradi. Kronik sarguzashtlari boshlanmoqda!\nSiz allaqachon “Kronik sarguzashtlari” o‘yinining bosh qahramoni Kronik ismli kichkinagina va xushchaqchaq maxluqcha ekanligini tushunib yetgandirsiz? U Tashkent City’ni  Yovuzlik Doktoridan himoya qilishga shaylangan!\n\nTunda Yovuzlik Doktori Tashkent City’ning barcha xonadonlari va idoralaridagi modemlarni o‘g‘irlab, ularni 3 bo‘lakka sindirib tashladi. Eng afsuslanarlisi, bu bo‘laklar solingan xalta yirtilib ketdi va modem bo‘laklari butun shahar bo‘ylab sochilib ketdi. O‘yinchi Kronik o‘rnida o‘ynashi lozim. O‘yinning maqsadi, har bir pog‘onada qo‘yilgan to‘siqlarni yengib o‘tgan holda, modemning yo‘qolgan qismlarini terishdan iborat.\n\nO‘yin klassik arkada ko‘rinishida yaratilgan bo‘lib, ko‘pchiligimizning yodimizda bo‘lgan Super Mario o‘yinini eslatadi.\nO‘yinda 20 ta bosqich bo‘lib, ularni o‘ynash davomida zerikib qolmaysiz.\n\nBosqichni yutish uchun, Kronik modemning barcha qismlarini to‘plashi, uni tuzatishi va shahar aholisi uylari va idoralaridagi Internetni sozlashi kerak bo‘ladi.\n\nBu unchalik oson ish emas, chunki har bir bosqichda Kronikning yo‘liga turli to‘siqlar to‘g‘anoq bo‘ladi va Yovuzlik Doktorining yordamchilari unga o‘z vazifasini bajarishiga halaqit berishga harakat qiladilar.\nKronikning o‘rnida o‘ynang va Tashkent City’da adolatni qaror topdiring!", "category": "Texnologiyalar", "title": "“Kronik sarguzashtlari”ni o‘ynang va Tashkent City’da adolatni qaror topdiring!", "date": "07/12/2014", "url": "https://daryo.uz/2014/07/12/kronik-sarguzashtlarini-oynang-va-xtashkent-cityxda-adolatni-qaror-topdiring/"}
{"content": "Meksikaning Akapulko shahrida qurollargan shaxslar uchta maktabga hujum uyushtirdi. Bu haqda Meksikaning Quadratin agentligiga tayanib, “Vesti.ru” xabar berdi.\n\nTa’kidlanishicha, hujumda olti kishi ishtirok etgan. Hujum uyushtirilgan maktablardan biridagi o‘quvchilarning mobil telefonlari olib qo‘yilgan, shuningdek, sochlari qirqib tashlangan. Favqulodda holat sababli ta’lim muassasalarining ishi vaqtinchalik to‘xtatib qo‘yilgan. Hozircha jarohat olganlar haqida hech qanday ma’lumot yo‘q.\n2017-yil hisob-kitoblariga ko‘ra, Akapulko dunyodagi eng xavfli shaharlar ro‘yxatida 3-o‘rinda turadi. Ushbu shaharda har 100 mingta aholining o‘ldirilib ketilish darajasi 106 ga teng.", "category": "Dunyo", "title": "Meksikada qurollangan shaxslar uchta maktabga hujum uyushtirdi", "date": "03/21/2018", "url": "https://daryo.uz/2018/03/21/meksikada-qurollangan-shaxslar-uchta-maktabga-hujum-uyushtirdi/"}
{"content": "Toshkentning Mirzo Ulug‘bek tumanida yuk mashinasi va mototsikl ishtirokida YTH ro‘y berdi. Voqea joyidan olingan fotosurat Facebook’dagi “Voditeli Tashkenta” guruhida chop etildi.\n\nSuratga keltirilgan izohlarda aytilishicha, voqea Toshkentning Mirzo Ulug‘bek tumanida, “Botkino” bekati yaqinida ro‘y bergan. Yuk mashinasi muyulishda burilish chiroqlarini yoqmagan, mototsikl haydovchisi esa buni kutmagan va yuk mashinasiga urilgan. Mototsikl parchalanib ketgan.\nIzohlardan birida yozilishicha, YTHda bir kishi halok bo‘lgan. Bu axborotni hozircha tekrshirib bo‘lmadi.", "category": "Mahalliy", "title": "Toshkentda yana bir YTH: Mototsikl yuk mashinasi ostiga kirib ketdi (foto)", "date": "08/27/2017", "url": "https://daryo.uz/2017/08/27/toshkentda-yana-bir-yth-mototsikl-yuk-mashinasi-ostiga-kirib-ketdi-foto/"}
{"content": "Facebook ijtimoiy tarmog‘ida faoliyat yuritayotgan O‘zbekistonga aloqador 250 ta guruh saralab chiqildi va ularning ro‘yxati “Potrebiteli.uz” saytida chop etildi.\n\nRo‘yxatdan oldi-sotdi va elektron savdo, chegirmalar, e’lonlar, ijtimoiy faollik, tanishuv, mintaqalar va hududlar, fan va ta’lim, musiqa, kino, kitob va mutolaa, gulchilik, mushuklar va itlar, ish izlash, xobbilar, noyob qiziqishlar, sayohat, xorijiy tillar, go‘zallik va kosmetika, raqs, axborot texnologiyalari, pazandalik, sport, madaniyat va san’at, kasblar, anonslar, bolalar, maslahat va fikrlar, sog‘liq va tibbiyot, ko‘chmas mulk, avtomobillar va haydovchilar, xayriya, fotografiya, psixologiya, yumor, umumiy ovqatlanish joylari, ta’mirlash va qurilish, yangiliklar, pochta, bayramlar va tadbirlarni tashkillashtirish singari turli mavzulardagi guruhlar joy olgan.\nTa’kidlash lozimki, ushbu ro‘yxatdagi guruhlarning aksariyat qismi rus tilida yuritiladi va o‘z-o‘zidan ulardagi xabarlar va muhokamalarning aksariyati aynan rus tilida olib boriladi.", "category": "Texnologiyalar", "title": "Facebook’ning O‘zbekistonga aloqador 250 guruhi saralab chiqildi", "date": "01/08/2015", "url": "https://daryo.uz/2015/01/08/facebookning-ozbekistonga-aloqador-250-guruhi-saralab-chiqildi/"}
{"content": "AQSh rahbarligidagi xalqaro koalitsiya Amerika harbiy samolyoti Raqqadan g‘arbda Suriya qiruvchisini urib tushirganini tasdiqladi, deb yozadi “Gazeta.ru” AQSh markaziy qo‘mondonligiga tayanib.\n\nABC News telekanali o‘z Twitter’ida AQSh markaziy qo‘mondonligining hodisa bo‘yicha bayonotini e’lon qildi.\nUnda aytilishicha, Suriya armiyasining Su-22 qiruvchisi “koalitsiyaning yerda jang qilayotgan sheriklarini himoya qilish maqsadida” urib tushirilgan.\n“Yerda jang qilayotgan sheriklar” deganda Raqqadan g‘arbdagi Tabkax shahri yonida terrorchilar bilan jang qilgan “Suriya demokratik kuchlari” askarlari ko‘zda tutilgan.\nKoalitsiya ma’lumotlariga ko‘ra, mahalliy vaqt bilan 18:43 (Toshkent vaqti bilan 20:43)da Suriya samolyoti Suriya muxolifati askarlari ustiga bombalar tashlashni boshlagan, natijada esa AQSh sheriklarining xavfsizligini ta’minlash doirasida Amerikaning F/A-18E Super Hornet samolyoti tomonidan urib tushirilgan.", "category": "Dunyo", "title": "AQSh rahbarligidagi koalitsiya Suriya qiruvchisini urib tushirganini tasdiqladi", "date": "06/19/2017", "url": "https://daryo.uz/2017/06/19/aqsh-rahbarligidagi-koalitsiya-suriya-qiruvchisini-urib-tushirganini-tasdiqladi/"}
{"content": "Ozarbayjon poytaxti Boku shahrida davom etayotgan 42-Butunjahon Olimpiadasida O‘zbekiston qizlar terma jamoasi 35-o‘rindan 12-pog‘onaga ko‘tarildi, deb xabar berdi “Olamsport”.\n\nBu yo‘lda o‘zbekistonlik shaxmatchi qizlar Ozarbayjonning uchinchi jamoasiga qarshi dona surib, 3:1 hisobida zafar quchdi. Nafisa Mo‘minova va Gulruhbegim Tohirjonova raqibalarini mag‘lub etdi. Irina Gevorkyan hamda Nodira Nodirjonova durang o‘ynadi.\n7-sentabr kuni shaxmatchilar uchun dam olish kuni sifatida e’lon qilingan. Ertaga — 8-sentabr kuni O‘zbekiston termasi Sloveniyaga qarshi dona suradi.\nMa’lumot uchun, O‘zbekiston kabi 3 ta g‘alaba va 2 ta mag‘lubiyat qayd etgan Isroil termasi qo‘shimcha ko‘rsatkichlarga ko‘ra 17-o‘rindan joy olgan.", "category": "Sport", "title": "Shaxmat Olimpiadasi. O‘zbekistonlik qizlar Ozarbayjon jamoasini mag‘lub etib, 12 o‘rin yuqorilab oldi", "date": "09/07/2016", "url": "https://daryo.uz/2016/09/07/shaxmat-olimpiadasi-ozbekistonlik-qizlar-ozarbayjon-jamoasini-maglub-etib-12-orin-yuqorilab-oldi/"}
{"content": "FIFA dunyo terma jamoalarining navbatdagi reytingini e’lon qildi. O‘zbekiston terma jamoasi avgust oyi reytingida o‘z ochkolarini beshtaga ko‘paytirdi (528) va bir pog‘ona yuqoriladi. Hozirda O‘zbekiston terma jamoasi 51-o‘rinni egallab turibdi, deb ma’lum qildi Stadion.uz.\n\nO‘zbekiston so‘nggi FIFA reytingida 7,5 yil ichidagi o‘zining eng yuqori natijasini qayd etdi. Terma jamoa 2007-yilning fevral oyida 50-o‘ringa ko‘tarilgan edi.\nO‘zbekiston hamon Osiyoning uchinchi jamoasi bo‘lib turibdi. Yaponiya yangi reytingda 11 ochko yo‘qotganiga qaramay, bitta o‘rin yuqoriga ko‘tarildi va 44-o‘ringa joylashdi. Ochkolarida o‘zgarish yuz bermagan Eron ham bir qator ko‘tarildi va 48-o‘ringa joylashdi. Iordaniya va Janubiy Koreya terma jamoalari o‘rin almashgan holda 56 va 57-pog‘onalarni band etdi.\nO‘zbekiston terma jamoasi bilan Osiyo kubogi — 2015’ning bir guruhida bahs olib boradigan Saudiya Arabistoni 83-o‘ringa tushib ketdi (-5). O‘z navbatida, Xitoy ham uch pog‘ona pastlab, 97-o‘rinni egalladi.\nOsiyo kubogi mezboni Avstraliya yana pastlashda davom etib, 79-o‘ringa tushib qoldi. KXDR esa 146-o‘rinni egallab turibdi.\nMDH va Boltiqbo‘yi mamlakatlari orasida O‘zbekiston terma jamoasi Ukraina (22), Rossiya (23) va Armaniston (36) terma jamoalaridan keyin to‘rtinchi o‘rinda bormoqda.\nJadvalni Germaniya, Argentina va Gollandiya uchligi boshqarishda davom etmoqda. Keyingi o‘rinlarda Kolumbiya, Belgiya va Urugvay bormoqda. Ispaniya esa o‘z ochkolarini 12 taga ko‘paytirib, Braziliya bilan birgalikda 7-o‘rinni bo‘lishib turibdi.\nReytingning to‘liq ko‘rinishi bilan FIFA saytida tanishib olishingiz mumkin.", "category": "Sport", "title": "O‘zbekiston FIFA reytingida 51-o‘ringa ko‘tarildi", "date": "08/14/2014", "url": "https://daryo.uz/2014/08/14/ozbekiston-fifa-reytingida-51-oringa-kotarildi/"}
{"content": "Yaponiya hukumati AQShning Kadena harbiy-havo kuchlari bazasi yaqinida yashaydigan Okinava prefekturasi fuqarolariga 30 milliard iyena (qariyb 264 million dollar) tovon puli to‘laydi. Tegishli qarorni Okinava prefekturasi Naxa shahri sudi chiqardi, deb xabar bermoqda “TASS”.\nShu tariqa, sud 22 ming kishidan iborat mahalliy aholining da’vosini qisman qondirdi. Ularning fikricha, AQSh aviatsiyasidan chiqayotgan shovqin ham kunduzi, ham kechasi qonun bilan belgilangan me’yordan oshib ketmoqda va bu sog‘liqqa ta’sir qilmoqda. Shu bilan birgalikda, sud mazkur hududda harbiy samolyotlar va MV-22 Osprey konvertoplanlarining parvozini butunlay taqiqlan talabini rad etdi.\n2016-yilning oxirida Okinavada joylashgan AQShning Futemma aviabazasi yaqinida yashaydiganlar arizasiga ko‘ra huddi shunday qaror qabul qilingandi. O‘shanda mahalliy aholi 2,45 milliard iyena (22 million dollar) tovon puli talab qilgandi.\nOkinavada AQSh harbiy kuchlarining Yaponiyadagi obyektlarining asosiy qismi joylashgan. Kadena bazasi ham shular jumlasidan. AQSh harbiy obyektlarining joylashuvi mahalliy aholida norozilik keltirib chiqarmoqda.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Yaponiya hukumati AQShning aviabazasi yaqinida yashaydiganlarga shovqin sababli 264 mln dollar tovon to‘laydi", "date": "02/24/2017", "url": "https://daryo.uz/2017/02/24/yaponiya-hukumati-aqshning-aviabazasi-yaqinida-yashaydiganlarga-shovqin-sababli-264-mln-dollar-tovon-tolaydi/"}
{"content": "Vaqtida jahon va Yevropaning eng yaxshi futbolchisi sifatida tan olingan braziliyalik futbol yulduzi Ronaldo 2013-yilda bo‘lib o‘tadigan  Ronaldo Konfederatsiyalar kubogi turnirida sharhlovchilik qiladi. Bu haqda Stadion.uz sayti championat.com’ga tayanib xabar bermoqda.\n\nFutbolchi “OGlobo” telekanali uchun sharhlovchilik qilish aytilmoqda. Ronaldoning o‘zi bu ishdan mamnun ekanini bildirib o‘tgan. U “taniqli sharhlovchilar safida bo‘lish men uchun sharaf” dedi.", "category": "Sport", "title": "Ronaldo Konfederatsiyalar kubogida sharhlovchilik qiladi", "date": "03/30/2013", "url": "https://daryo.uz/2013/03/30/ronaldo-konfederatsiyalar-kubogida-shrhlovchilik-qiladi/"}
{"content": "Xonanda Munisa Rizayevaning Instagram’dagi sahifasi va elektron pochtasi noma’lum shaxslar tomonidan o‘zlashtirib olindi, deya xabar bermoqda “Sayyod.com”.\n\nNashr yozishicha, bu haqda qo‘shiqchining o‘zi ma’lum qilgan. Uning aytishicha, ayni damda Instagram’da yangi sahifa (@rizaevamunisa) ochgan va u yerda ushbu holat yuzasidan video ham qoldirgan.\nMunisa bu haqda kimga va nima deb murojaat qilishni bilmayotganini aytib, nashrdan yordam so‘ragan.\nTa’kidlash joiz, ikki kun ichida xonandaning Instagram’dagi yangi sahifasiga 10 mingdan ortiq kishi obuna bo‘lishga ulgurgan. Munisaning avvalgi Instagram akkauntida esa 144 ming nafar obunachi bo‘lgan.", "category": "Madaniyat", "title": "Munisa Rizayevaning Instagram’dagi sahifasi xakerlar hujumiga uchradi", "date": "08/17/2015", "url": "https://daryo.uz/2015/08/17/munisa-rizayevaning-instagramdagi-sahifasi-xakerlar-hujumiga-uchradi/"}
{"content": "4-fevralning muhim yangiliklari — “Daryo”ning kechki dayjestida.\n\n1. Zangiota tumani hokimi Sodiq Abdullayev Toshkent viloyati hokimi etib tayinlandi. Ahmadjon Usmonov Toshkent viloyati hokimi lavozimidan ozod etildi. U Toshkent viloyatidan avval Andijon viloyatiga ham hokimlik qilgandi.\n2. Suriyada rossiyalik harbiy maslahatchi halok bo‘ldi. Kreml uning ismini oshkor etmayapti, Suriya muxolifati esa rossiyalik generallar yo‘q qilingani haqida bayonot berdi.\n3. Yevroittifoq Turkiyaga muhojirlar bilan bog‘liq muammolarni hal etish uchun 3 mlrd yevro ajratishga qaror qildi. Turkiyaga moliyaviy yordam dasturidan ko‘zda tutilgan asosiy maqsad Yevropada boshpana izlashga majbur bo‘layotgan qochoqlar sonini kamaytirishdan iborat.\n4. Toshkentda 28 va 51-yo‘nalishlardagi avtobuslar ham tez orada Wi-Fi bilan ta’minlanadi. Aytishlaricha, 14-avtobuslardagi Wi-Fi’ning tezligi binoyidek.\n5. Foto: Toshkentda fevral bahori. Qisqa muddatli sovuqlardan so‘ng, yanvardagi bahor fevralga ham ko‘chdi.", "category": "Mahalliy", "title": "Toshkentdagi Wi-Fi’li avtobuslar va gullagan daraxtlar, Toshkent viloyatining yangi hokimi va kunning boshqa muhim yangiliklari", "date": "02/04/2016", "url": "https://daryo.uz/2016/02/04/toshkentdagi-wi-fili-avtobuslar-va-gullagan-daraxtlar-toshkent-viloyatining-yangi-hokimi-va-kunning-boshqa-muhim-yangiliklari/"}
{"content": "Andijon viloyatining 2019—2022-yillardagi sanoat salohiyatini rivojlantirish dasturi tasdiqlandi, bu haqda “Norma” xabar qiladi.\n\nDasturning ustuvor yo‘nalishlari sifatida sanoat ishlab chiqarishi hajmini 1,6 baravar va eksport hajmini 1,9 baravarga oshirish hamda 41 mingdan ortiq yangi ish o‘rinlari tashkil etish nazarda tutilayotir.\nQiymati 14,7 trln so‘m bo‘lgan va 1,1 mlrd AQSh dollari miqdorida xorijiy investitsiyalar va kreditlarni jalb qilgan holda 553 ta loyihani amalga oshirish rejalashtirilgan.\nBir oy muddatda Vazirlar Mahkamasiga viloyatda yangi kichik sanoat zonalarini tashkil etish to‘g‘risidagi hujjatlar kiritiladi. Xususan, quyidagi KSZlari tashkil qilinadi:\n— kooperatsiya usulida yuqori texnologik ishlab chiqarishga ixtisoslashtirilgan KSZ — Xonobod shahridagi sobiq “Suv qurilish jihozlari” MChJga tegishli bo‘lgan maydoni 45,5 ga foydalanilmayotgan ishlab chiqarish maydonlari negizida;\n— paypoq va boshqa to‘qimachilik mahsulotlari ishlab chiqarishga ixtisoslashtirilgan KSZ — Qorasuv shahridagi sobiq paypoq ishlab chiqarish fabrikasining hududida;\n— “Andijon” (hududi – 1,9 ga, bino va inshootlar maydoni – 780 m²), “Jalaquduq” (0,4 ga, 4 000 m²) va “Oltinko‘l” (1,7 ga, 3 177 m²) KSZlari — tashqi infratuzilma obyektlariga ulangan, faoliyat ko‘rsatmayotgan va samarasiz ishlatilayotgan ishlab chiqarish maydonlari negizida.\nVakolatli vazirlik va idoralarga tegishli topshiriqlar berildi, tashkiliy tusdagi masalalar hal etildi, mansabdor shaxslarga tasdiqlangan prognoz parametrlarga erishish yuzasidan shaxsiy javobgarlik yuklatildi.", "category": "Mahalliy", "title": "Andijon viloyatida 5 ta yangi kichik sanoat zonasi barpo etiladi", "date": "07/30/2019", "url": "https://daryo.uz/2019/07/30/andijon-viloyatida-5-ta-yangi-kichik-sanoat-zonasi-barpo-etiladi/"}
{"content": "Ukrainalik taniqli charm qo‘lqop ustasi Vladimir Klichko havaskor bokschilarning xalqaro assotsiatsiyasi (AIBA) prezidentiga aylanishi mumkin.\n\nKichik Klichko Ching Kuo Vudan bo‘shab qolgan o‘rinni egallaydi. O‘tgan hafta Dubayda AIBAning navbatdagi yig‘ilishi o‘tkazilgan bo‘lib, tashkilot prezidentligi uchun Vladimirning nomzodi ilgari surilayotgani Ijroqo‘m a’zolariga ma’lum qilingan.\nBungacha sobiq prezident Ching Kuo Vu ham kichik Klichkoni rahbarlik lavozimlaridan biriga tayinlab, o‘ziga ko‘makchi qilib olishni rejalashtirayotgandi. Ammo Ijroqo‘m a’zolari bir ovozdan uning o‘ziga chiqish eshiklarini ko‘rsatib qo‘ydi. Ching Kuo Vu boks assotsiatsiyasini o‘zining shaxsiy biznesiga aylantirib olgani aytildi.\n2018-yilning yanvar oyida prezidentlik uchun saylov o‘tkaziladi. Dubayda o‘tadigan marosimda Klichkoning raqiblari kim bo‘lishi borasida aniq ma’lumotlar yo‘q.", "category": "Sport", "title": "Vladimir Klichko boks tepasiga kelishga yaqin. Uning nomzodi AIBA prezidentligi uchun ilgari surildi", "date": "11/08/2017", "url": "https://daryo.uz/2017/11/08/vladimir-klichko-boks-tepasiga-kelishga-yaqin-uning-nomzodi-aiba-prezidentligi-uchun-ilgari-surildi/"}
{"content": "Dahir Insaat firmasi muhandisi Daxir Semenov kelajak avtomobillari giroskoplar bilan jihozlangan girokarlar bo‘ladi, deb hisoblamoqda. “Hi-tech Mail.ru” girokarlar aks etgan videoga e’tibor qaratdi.\nDaxir Semenov XX asr boshida Petr Shilovskiy tomonidan yaratilgan ikki g‘ildirakli giro-bayklarni rivojlantirishga harakat qilmoqda.\nDahir Insaat yig‘moqchi bo‘layotgan girokarlar ulkan avtobuslar hisoblanadi. Ular tor ustunda muvozanat saqlab, yo‘l harakatining boshqa odatiy ishtirokchilari orasida harakatlanadi. Kuchli giroskoplar bilan jihozlangan transport vositalari avtomobillar va yo‘lovchilar ustida bir necha metr balandlikda muvozanat saqlab, tor relslar bo‘ylab harakatlanadi.\n\nBir relsli girokarlarning ustunlari balandlikka moslashib, bir yo‘nalishda harakatlanayotgan boshqa girokarlarning ustidan yoki ostidan o‘tishga imkon beradi.\n“Kelajak avtobuslari”ning keng va tekis tomida joylashgan quyosh batareyasi panellari generatorlar va zaxira batareyalariga ulangan. Bu to‘xtovsiz energiya ta’minoti va giroskoplarning hech qachon aylanishdan to‘xtamasligini ta’minlaydi. Agar giroskop ishlashdan to‘xtasa, girokar muvozanat saqlay olmaydi va yiqiladi.", "category": "Texnologiyalar", "title": "Video: Kelajakda shaharlar ko‘chalarida paydo bo‘ladigan bir relsli girokarlar", "date": "08/27/2017", "url": "https://daryo.uz/2017/08/27/video-kelajakda-shaharlar-kochalarida-paydo-boladigan-bir-relsli-girokarlar/"}
{"content": "Microsoft asoschisi Bill Geytsga qarashli investitsion kompaniyalardan biri Arizona shtati markazi Finiksdan 45 daqiqalik yo‘lda joylashgan hududda yer uchastkasi sotib oldi. Bu yer Belmont deb ataladi, xabar qilmoqda TJournal.\n\nHudud 10 ming gektar yerni egallaydi. Belmont Papers firmasi hujjatlariga ko‘ra, ushbu bo‘shliqda “aqlli” shahar qurilishi rejalashtirilmoqda.\nYer Finiksni Las-Vegas bilan birlashtiradigan trassaga yaqin joylashgan.\n“Belmont kelajakka intilgan, ilg‘or texnologiyalarga asoslangan kommunikatsiya va infrastrukturaga ega jamiyatni yaratadi, infrastruktura yuqori tezlikdagi raqamli tarmoqlar, data-markazlar, yangi ishlab chiqarish texnologiyalari va distributsiya modellari, avtonom transport va avtonom logistik xablarga asoslanadi”, — ma’lum qilindi firmaning matbuot xabarnomasida.\n\nYerning oltidan bir qismi ofislar va tijoriy binolarga, yigirmadan bir qismi maktablarga ajratiladi. 80 mingga yaqin uy va kvartiralar qurish rejalashtirilmoqda.\nQurilish ishlari qachon boshlanishi hozircha ma’lum emas.", "category": "Texnologiyalar", "title": "Bill Geyts “aqlli” shahar qurish uchun Arizonadan yer sotib oldi", "date": "11/12/2017", "url": "https://daryo.uz/2017/11/12/bill-geyts-aqlli-shahar-qurish-uchun-arizonadan-yer-sotib-oldi/"}
{"content": "AQSh prezidentligiga nomzodini ilgari surish uchun kurashayotgan Hillari Klinton Kim Kardashyan va Kanye Uest bilan selfiga tushdi, deb xabar bermoqda “Contactmusic.com”.\n\nModel fotosuratni o‘zining Instagram’dagi sahifasiga joylashtirgan va #HillaryForPresident xeshtegi bilan “Men selfiga tushdim! Menga uning gapirishini va mamlakatimiz uchun maqsadlarini eshitish juda yoqdi”, deb yozgan.\nQayd etilishicha, fotosurat xonanda Jastin Biberning menejeri Skuter Braunning Los-Anjelesdagi uyida bo‘lib o‘tgan xayriya kechasida olingan. Bungacha Kardashyan Instagram’da Hillari Klintonni AQShning bo‘lajak prezidenti deb atagani aytilgan.", "category": "Madaniyat", "title": "Hillari Klinton Kim Kardashyan va Kanye Uest bilan selfiga tushdi", "date": "08/07/2015", "url": "https://daryo.uz/2015/08/07/hillari-klinton-kim-kardashyan-va-kanye-uest-bilan-selfiga-tushdi/"}
{"content": "13-iyun kuni Albaniya hamda Fransiya terma jamoalari o‘rtasida o‘rtoqlik uchrashuvi o‘tkazildi, deb xabar qiladi “Uff.uz”.\n\nUnda 1:0 hisobi qayd etilib, maydon egalarining g‘alabasi bilan yakunlandi.\nKache tomonidan 43-daqiqada kiritilgan gol uchrashuv taqdirini hal qildi. Shu tariqa Yevro-2016 saralash musobaqasidan ozod etilgan Fransiya safarda Albaniyaga yutqazib qo‘ydi.\nO‘rtoqlik uchrashuvi\nAlbaniya – Fransiya 1:0 (1:0, 0:0)\nGol: 1:0 – 43 Kache.\nAlbaniya – Berisha, Aliyi, Xyusay, Ayeti, Lenyani (Rama, 56), Chikaleshi (Feyzulla, 88), Basha (Lilyay, 72), Sana, Roshi (Sadiku, 64), Lilya (Memushay, 18), Kache (Balay, 80).\nFransiya – Loris, Jaye (Sanya, 72), Varan, Sako, Evra, Gonalon (Valbuena, 59), Kondogbia, Grizmann (Ntep, 59), Paye (Pogba, 46), Jiru (Fekir, 46), Lakasett.\nOgohlantirishlar: Kache (30), Chikaleshi (45), Sana (74).", "category": "Sport", "title": "O‘rtoqlik uchrashuvi. Fransiya safarda Albaniyaga yutqazib qo‘ydi", "date": "06/14/2015", "url": "https://daryo.uz/2015/06/14/ortoqlik-uchrashuvi-fransiya-safarda-albaniyaga-yutqazib-qoydi/"}
{"content": "Telegram messenjerining bot-platformasi yangilandi. TJournal’ning yozishicha, endi aqlli yordamchilardan nafaqat alohida chatlarda, balki maxsus buyruqlar yordamida istalgan suhbatda foydalanish mumkin. \n\nInlayn-botlar suhbatdosh bilan mavjud chatga so‘rov natijalarini darhol yuborish imkonini beradi. Yangi bot-platformaning imkoniyatlarini namoyish etish uchun Telegram to‘rtta bot tayyorladi — YouTube videoxostingi uchun, Foursquare geolokatsiya servisi uchun, Telegram’dagi stikerlar uchun va mumtoz musiqa qidiruvi uchun.\nBotlar alohida chatga qayta ulanishni va so‘rov natijasini yo‘llash uchun boshqa foydalanuvchi bilan suhbatga qaytishni o‘zi mustaqil eplay oladi. Bundan tashqari, bot o‘zi yuborgan xabarni tahrirlay oladi, shuningdek, foydalanuvchidan uning qayerda turgani va telefon raqamini so‘rashni ham biladi.\nYangilangan botlardan foydalanish uchun Telegram’ning eng so‘nggi versiyasini yuklab olish zarur. Xabar berishlaricha, endi botlar Telegram’ning shaxsiy kompyuterlar uchun mo‘ljallangan versiyasida ham ishlaydi.\nYangiliklar bot-platforma bilan cheklanib qolgani yo‘q: messenjerda yuborilayotgan fotosuratga izoh ilova qilish imkoni paydo bo‘ldi, videopleyer o‘rnatildi, gif-fayllarni oldindan ko‘rish imkoni qo‘shildi, shuningdek, iOS va Android’ga mo‘ljallangan mobil dasturlar redizayn qilindi.", "category": "Texnologiyalar", "title": "Telegram oddiy chatlarda botlardan foydalanish imkoniyatini taqdim etdi", "date": "04/18/2016", "url": "https://daryo.uz/2016/04/18/telegram-oddiy-chatlarda-botlardan-foydalanish-imkoniyatini-taqdim-etdi/"}
{"content": "Toshkent viloyati Qibray tumanida Prezidentning tashabbuslari o‘ziga xos tarzda amaliy qadam bilan boshlangan. Bu haqda Qibray tumani hokimligi xabar berdi.\n\nJoriy yilning 19-mart kuni davlat  rahbari boshchiligida o‘tkazilgan videoselektor yig‘ilishida yoshlarga bo‘lgan e’tiborni yanada kuchaytirish, ularni madaniyat, san’at, jismoniy tarbiya va sportga keng jalb etish, yoshlarda axborot texnologiyalaridan foydalanish ko‘nikmalarini shakllantirish, yurtimiz yoshlari o‘rtasida kitobxonlikni targ‘ib qilish, xotin-qizlar bandligini oshirish masalalariga urg‘u berildi.\nAytish kerakki, turli ziddiyatlar kuchayib borayotgan bugungi dunyo manzaralarida yoshlarning ma’naviy immunitetini kuchaytirish, ularning bo‘sh vaqtini mazmunli o‘tkazish har qachongidan ham dolzarbroq ekanini zamonning o‘zi ko‘rsatib turibdi.\nShu bois O‘zbekiston Prezident tomonidan 5 ta muhim tashabbusni ilgari surildi:\n\nBirinchi tashabbus yoshlarning musiqa, rassomlik, adabiyot, teatr va san’atning boshqa turlariga qiziqishlarini oshirishga, iste’dodini yuzaga chiqarishga xizmat qiladi.\nIkkinchi tashabbus yoshlarni jismoniy chiniqtirish, ularning sport sohasida qobiliyatini namoyon qilishlari uchun zarur sharoitlar yaratishga yo‘naltirilgan.\nUchinchi tashabbus aholi va yoshlar o‘rtasida kompyuter texnologiyalari va internetdan samarali foydalanishni tashkil etishga qaratilgan.\nTo‘rtinchi tashabbus yoshlar ma’naviyatini yuksaltirish, ular o‘rtasida kitobxonlikni keng targ‘ib qilish bo‘yicha tizimli ishlarni tashkil etishga yo‘naltirilgan.\nBeshinchi tashabbus xotin-qizlarni ish bilan ta’minlash masalalarini nazarda tutadi.\n\nDavlat rahbari topshiriqlarini o‘z vaqtida bajarish va ko‘tarilgan 5 ta ustuvor yo‘nalish bo‘yicha manzilli ishlar tashkil qilish yuzasidan mahalliy hokimliklar tomonidan maqsadli chora-tadbirlar belgilanmoqda.\n\nJumladan, Qibray tumani hokimligi va sektor rahbarlarining tashabbusi bilan 24-mart kuni tumanning barcha korxona, tashkilot va muassasalar rahbarlari va xodimlari o‘zlarining oila a’zolari bilan O‘zbekiston davlat drama teatriga tashrif amalga oshirilgan.\n\nTeatrning diqqatga sazovor joylari, aktyorlarning ijod jarayonidagi holatlari va ular bilan bo‘lib o‘tgan ijodiy suhbatdan so‘ng “Yer baribir aylanaveradi” teatr namoyishi bo‘lib o‘tgan.\nNamoyish tomoshabinlar uchun o‘ziga xos bayram tabrigi va ma’naviy hordiq chiqarish uchun sharoit yaratilganligi bilan mazmunli bo‘lgan.", "category": "Mahalliy", "title": "Beshta muhim tashabbus Toshkent viloyati Qibray tumanida amalda", "date": "03/26/2019", "url": "https://daryo.uz/2019/03/26/beshta-muhim-tashabbus-toshkent-viloyati-qibray-tumanida-amalda/"}
{"content": "Bugun Janubiy Koreyaning Incheon shahrida bo‘lib o‘tayotgan Osiyo O‘yinlari — 2014 doirasida O‘zbekiston va Bangladesh olimpiya termalari bir-biri bilan kuch sinaydi. Mazkur uchrashuv “Sport” telekanali studiyasida sharhlanib, qisman namoyish etiladi.\n\n“Sport” telekanalidagi manbamizning ma’lum qilishicha, ayni damda uchrashuvni namoyish etish va uni sharhlash borasida kerakli ishlar amalga oshirilmoqda.\nMutaxassislar mazkur uchrashuvni telekanal studiyasida sharhlab, kechki dasturlarda namoyish etadi.", "category": "Sport", "title": "O‘zbekiston — Bangladesh uchrashuvi “Sport” telekanali studiyasida sharhlab, namoyish etiladi", "date": "09/18/2014", "url": "https://daryo.uz/2014/09/18/ozbekiston-bangladesh-uchrashuvi-sport-telekanali-studiyasida-sharhlab-namoyish-etiladi/"}
{"content": "Bir muddat avval aktyor Javohir Zokirov “Oltin O‘rda” nomli tarixiy serialda suratga tushayotgani haqida xabarlar paydo bo‘lgan edi. Mazkur yangilik yuzasidan jurnalist Feruz Muhammad aktyor bilan bog‘landi.\n\n“Rossiya Birinchi kanali uchun Mars Media kompaniyasi tomonidan suratga olinayotgan ‘Oltin O‘rda’ nomli tarixiy serialda suratga tushyapman. Serialda munajjim rolini ijro etaman”, — deydi Javohir Zokirov.\n“Serial rejissori Temur Albatov. Tasvirga olish ishlarini bir yil davomida kutdik, o‘tgan davr mobaynida serial uchun ikkita videosinov topshirdim, so‘ng serialga taklif qilishdi”, — dedi aktyor.\n“Hozircha suratga olish ishlari Qrim va Moskvada bo‘lib o‘tmoqda. Tasvirga olish jarayoni hali uzoq davom etishi kutilmoqda”, — deya qo‘shimcha qildi Javohir Zokirov.\nSerialda, shuningdek, bir qator rossiyalik va qozog‘istonlik aktyor-aktrisalar, jumladan, Aleksandr Ustyugov, Svetlana Kolpakova, Yuliya Peresild, Artur Ivanov, Sergey Puskepalis, Yevgeniya Dmitriyeva, Sanjar Madiyev, Arujan Jazilbekova kabilar suratga tushmoqda. \nSerialni suratga olish ishlari 2017-yil boshida yakuniga yetishi, 2017-yilning o‘rtalarida esa televideniye orqali namoyish etilishi kutilmoqda. Ko‘p qismli film ijodkorlarining aytishicha, “Oltin O‘rda” tarixiy haqiqatni ko‘rsatuvchidan ko‘ra ko‘proq ertak-filmga o‘xshab ketadi.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Aktyor Javohir Zokirov: “Oltin O‘rda”ni suratga olish ishlari Qrim va Moskvada davom etmoqda", "date": "10/04/2016", "url": "https://daryo.uz/2016/10/04/aktyor-javohir-zokirov-oltin-ordani-suratga-olish-ishlari-qrim-va-moskvada-davom-etmoqda/"}
{"content": "Qatarning “As-Sayliya” futbol klubida faoliyatini davom ettirayotgan O‘zbekiston milliy terma jamoasi hujumchisi Temurxo‘ja Abduxoliqov “Championat.asia” nashriga intervyu berib, mundialga bora olmagani sabablarini qanday mezonlar bilan o‘lchashini tushuntirdi.\n\nAbduxoliqov dastlab sobiq bosh murabbiy Samvel Babayan haqida fikr bildirdi:\nKimningdir orqasidan gapirish menga to‘g‘ri kelmaydi. Qolaversa, mening fikrim birovga qiziq emas. Men aybni boshqadan qidirayotganim yo‘q, barcha aybni o‘zimdan qidiryapman. Shunday bo‘lishi kerak.\nMaydonga tushgan o‘yinlarimda gol urish uchun menda imkoniyatlar bo‘lgan. O‘sha vaziyatilarda raqib darvozasiga gol urib, jamoamni qiyin vaziyatdan olib chiqishim kerak edi, deb hisoblayman. Masalan, Suriya va Eron terma jamoalariga qarshi uchrashuvda raqib darvozasini ishg‘ol qilishim shart edi. So‘ngi ikki uchrashuvda esa maydonga tushmadim.\nTemurxo‘ja Abduxoliqov, “As-Sayliya” hujumchisi\nFutbolchining fikricha, O‘zbekiston futbolida halol ishlanmagan. Shu bois muvaffaqiyatsizlik kuzatilgan.\nBunga istalgancha faktlar keltirish mumkin. Halol ishlamadik, deb o‘ylayman. Halol ishlaganimizda, mevasi bo‘lardi, albatta.\nTo‘g‘risi, bu mavzudagi savollardan charchadim. Tushunaman, juda ham qiyin. Hayotning o‘zi kim halol kim esa g‘irromligini ko‘rsatib qo‘yadi. Menga ota-onam halol bo‘lgin, shunda ertami yoki kech rohatini ko‘rasan, deb tarbiya bergan. Biz mundial yo‘llanmasini qo‘lga kirita olmadik. Demak, halol ish qilmadik. Natija yo‘q bo‘lsa, bunga 2 ta sabab bor: xatolik yoki nohalollik.\nTemurxo‘ja Abduxoliqov, “As-Sayliya” hujumchisi", "category": "Sport", "title": "Temurxo‘ja Abduxoliqov: Halol ishlaganimizda, Jahon Chempionatiga borardik", "date": "09/26/2017", "url": "https://daryo.uz/2017/09/26/temurxoja-abduxoliqov-halol-ishlaganimizda-jahon-chempionatiga-borardik/"}
{"content": "Kecha — 27-may kuni O‘zbekiston va Rossiya U21 terma jamoalari Olmaliq shahrida o‘zaro o‘rtoqlik uchrashuvi o‘tkazdi.\n\nBu bilan o‘zbekistonlik futbolchilar 2018-yilgi Osiyo chempionatiga, rossiyaliklar esa Yevropa chempionatiga tayyorgarlik rejasini davom ettirdi. Uchrashuv rossiyaliklarning 4:3 hisobidagi g‘alabasi bilan yakuniga yetdi.\n\nBirinchi bo‘limda Ravshan Haydarov murabbiylik qilayotgan O‘zbekiston termasi o‘z darvozasidan 3 ta gol o‘tkazib yubordi. Ikkinchi bo‘limda rossiyaliklar ustozi zaxira futbolchilarini maydonga tushirdi.\n\nShundan keyin mezbonlar ham Rossiya darvozasiga uch bor yo‘l topdi va o‘z darvozasidan yana 1 ta gol o‘tkazib yubordi. Yakuniy hisob — 3:4.\n\nRossiya termasi darvozasiga kiritilgan gollarning ikkitasi o‘z vaqtida Sergey Lushchan qadriga yetmagan “Bunyodkor” futbolchilari hisobiga yozildi: Zabihullo O‘rinboyev hamda Sardor Azimov. Yana bir futbolchi esa “Nasaf” tarbiyalanuvchisi Bobur Abduxoliqov.\n\nUchrashuvdan so‘ng O‘zbekiston ustidan zafar quchgan Rossiya termasi bosh murabbiyiga zarbof to‘n kiydirildi. Bellashuvni o‘zbekistonlik hakam Valentin Kovalenko boshqarib bordi.\n\nXalqaro o‘rtoqlik o‘yini\n “Olmaliq” stadioni\n 27-may, shanba\nGollar: Ivan Oblyakov, 6 (0:1). Rifat Jemaletdinov, 19-pen (0:2). Ivan Oblyakov, 33 (0:3). Sardor Azimov, 50 (1:3). Bobur Abdixoliqov, 52 (2:3). Dmitriy Barinov, 61 (2:4). Zabihillo O‘rinboyev, 76-pen (3:4).\n", "category": "Sport", "title": "Rossiya terma jamoasi Olmaliq shahrida o‘zbekistonlik futbolchilar darvozasiga 4 ta gol urdi", "date": "05/28/2017", "url": "https://daryo.uz/2017/05/28/rossiya-terma-jamoasi-olmaliq-shahrida-ozbekistonlik-futbolchilar-darvozasiga-4-ta-gol-urdi/"}
{"content": "Italiyaning Bergamo aeroportida DHL kompaniyasining yuk samolyoti ko‘tarilish-qo‘nish yo‘lagidan avtotrassaga chiqib ketdi, deb xabar bermoqda “Gazeta.ru”.\n\nHodisa mahalliy vaqt bilan 04:00 atrofida sodir bo‘ldi. Parijdan uchib kelgan samolyot qo‘nishni amalga oshirdi, ammo keyinroq to‘siqlardan biriga urildi va yo‘lga chiqib ketdi.\nHavo kemasi bortida ikki nafar ekipaj a’zosi bo‘lgan va hodisa oqibatida jabrlanmagan. Samolyotning o‘zi esa to‘qnashuv oqibatida jiddiy zararlangan.\nAeroport ikki soatga yopildi, buning natijasida 15 ta reys kechiktirildi. Ba’zi reyslar Milan aeroportiga qayta yo‘naltirildi. Voqea yuzasidan surishtiruv ishlari olib borilmoqda.", "category": "Dunyo", "title": "Italiyada samolyot qo‘nish yo‘lagidan avtotrassaga chiqib ketdi", "date": "08/05/2016", "url": "https://daryo.uz/2016/08/05/italiyada-samolyot-qonish-yolagidan-avtotrassaga-chiqib-ketdi/"}
{"content": "Doktor Reychel Vellner o‘zining Volvo mashinasida politsiyaning oyog‘ini bosib olgani uchun hibsga olinayotgan paytda “Men qahramonman, politsiya esa qahramon emas”, degan, deya xabar berdi Forum Daily.\n\nVoqea 3 yil oldin sodir bo‘lgan. Politsiya 2016-yil fevralda shahar markazida uning mashinasini to‘xtatib, uni itarib, keyin qo‘lidan ushlab qolgani uchun u fuqarolik huquqlari buzilganini da’vo qilib, shahar sudiga murojaat qilgan. Shuningdek, tovon puli sifatida 30 million dollar talab qilgan.\nPolitsiyaning so‘zlariga ko‘ra, Vellner odamlarning hayotini saqlab qoladigan ishda ishlashi unga imtiyoz beradi deb o‘ylagan.\n“Men shifokorman. O‘lim to‘shagida yotgan bemorlarim bor. Men ketishim kerak”, — degan Vellner politsiya uni to‘xtatganida.\nKeyinchalik shifokor jamoat tartibiga yo‘l qo‘ygan xatosini tan olgan  va 10 kun jamoat ishlariga hukm qilingan. Lekin 2016-yil sentabrda u tovon puli so‘rab, shahar sudiga murojaat qilgan.\nOfitser Nigel Vega sudda shifokorning mashinasini to‘xtatganda, haqiqatan ham unga nisbatan jismoniy harakat ishlatganini tan olgan. Shundan so‘ng Vellnerga 1,2 milion dollar tovon puli to‘lashga hukm chiqarilgan.", "category": "Dunyo", "title": "Nyu-yorklik shifokor mashinada politsiyachining oyog‘ini bosib ketdi. Ammo unga 1,2 mln dollar tovon puli to‘landi", "date": "04/28/2019", "url": "https://daryo.uz/2019/04/28/nyu-yorklik-shifokor-mashinada-politsiyachining-oyogini-bosib-ketdi-ammo-unga-12-mln-dollar-tovon-puli-tolandi/"}
{"content": "Zamonaviy o‘zbek estradasida o‘ziga xos uslub yarata olgan Munisa Rizayeva “Sug‘diyona” gazetasiga intervyu berdi.\n\nMunisa xuddi u kabi imidj, ijro va uslub yo‘nalishida kuylaydiganlarga o‘z munosabatini bildirdi:\n“Eplasang, o‘z uslubingni yarat, ammo ko‘chirmakashlik qilma. Ko‘p ko‘raman, ijro uslubim, hatto kiyinishimgacha o‘zlashtirib olishadi. Qanday qilib buni o‘zlariga ep ko‘rishadi, hayronman. Men o‘zimni 25 yil izladim. 25 yil deganda o‘zim istagan uslubni topdim. Bungacha qancha mehnat qildim. Bu meniki!”.\nJurnalistning xonandadan ayni damda nimalarni istayotgani haqida bergan savoliga Munisa quyidagicha javob qaytardi:\n“Oilam bo‘lishini, farzandlarni… Juda ham xohlayapman! Bugun dugonam Rayhonning egizaklarining tug‘ilgan kuniga bordim. Havasim keldi. Mening ham farzandlarim bo‘lishini istadim. Kuchliman deyman-u, lekin ba’zida charchayman. Yonimda kuchli suyanchig‘im bo‘lishini xohlayman”.", "category": "Madaniyat", "title": "Munisa Rizayeva: Yonimda kuchli suyanchig‘im bo‘lishini xohlayapman", "date": "05/07/2015", "url": "https://daryo.uz/2015/05/07/munisa-rizayeva-yonimda-kuchli-suyanchigim-bolishini-xohlayapman/"}
{"content": "Bugun — 8-mart kuni O‘zbekiston Oliy ligasida 2-tur bellashuvlari start olib, uning doirasida 3 ta uchrashuv bo‘lib o‘tadi.\nMTRKning “Sport” telekanali ayollar bayramida bo‘lib o‘tadigan uch uchrashuvdan ikkitasini ko‘rsatishga qaror qildi. 16:00 dan boshlab telekanal e’tiborini “Lokomotiv” hamda “So‘g‘diyona” klublari ishtirokidagi o‘yinga qaratib, uni jonli efirda namoyish qiladi.\nAvvalroq “Lokomotiv” ayollar uchun bir qator sovg‘alar tayyorlab qo‘ygani haqida aytib, ularni stadionga bepul kiritishga va’da bergandi.\nSamarqandda bo‘lib o‘tadigan “Dinamo” — “Sho‘rtan” uchrashuvi ham 16:00 da start oladi. Shu boisdan “Sport-TV” mazkur o‘yinni kechki vaqtda yozib olingan holda namoyish qiladi va 00:05 dan boshlab muxlislarga taqdim etadi.\nMa’lumot uchun, Samarqanddagi o‘yinning birinchi bo‘limi tugamay turib, UzReport “Barselona” — “PSJ” translyatsiyasini boshlaydi. Avvalroq Samarqanddagi stadionga ham nozik jins vakillari bepul kiritilishi aytib o‘tilgandi.\n2-turni bugun “Neftchi” — “Paxtakor” o‘yini boshlab beradi. Uchrashuv 15:00 ga tayin qilingan.", "category": "Sport", "title": "“Sport-TV” “Dinamo” — “Sho‘rtan” o‘yinini “Barselona” — “PSJ” bilan deyarli bir vaqtda ko‘rsatadi", "date": "03/08/2017", "url": "https://daryo.uz/2017/03/08/sport-tv-dinamo-shortan-oyinini-barselona-psj-bilan-deyarli-bir-vaqtda-k/"}
{"content": "2017-yil 15-iyun kuni O‘zbekistonning barcha oliy ta’lim muassasalarida 2017—2018-o‘quv yili uchun qabul komissiyalari ish boshladi. Bu haqda Xushnudbek Xudayberdiyev o‘z saytida xabar berdi.\n\nAbituriyentlarning o‘qishga qabul qilish haqidagi arizalari oliy ta’lim muassasalari qabul komissiyalari tomonidan 15-iyundan 15-iyulgacha, O‘zbekiston davlat konservatoriyasi uchun 15-iyundan 10-iyulgacha qabul qilinishi belgilab qo‘yilgan.\nZiyoNet ta’lim portalining abituriyentlar sahifasidagi ma’lumotga ko‘ra, joriy yilda respublikadagi 83 ta OTMlarga talabalar qabul qilinadi.\nXabarda eslatilishicha, 2017-yil 5-may kuni O‘zbekiston Respublikasi Prezidenti Shavkat Mirziyoyev “2017—2018-o‘quv yilida O‘zbekiston Respublikasining oliy ta’lim muassasalariga qabul to‘g‘risida”gi qarorga imzo chekdi.\nQarorga ko‘ra, 2016—2017-o‘quv yili uchun:", "category": "Mahalliy", "title": "Bugun O‘zbekiston OTMlarida qabul komissiyalari ish boshladi", "date": "06/15/2017", "url": "https://daryo.uz/2017/06/15/bugun-ozbekiston-otmlarida-qabul-komissiyalari-ish-boshladi/"}
{"content": "Eronning diniy rahbari oyatulloh Ali Xomanaiy AQShni Eronning asoiy dushmani deb hisoblaydi. Bu haqda “TASS” xabar bermoqda.\n\nBu haqda u yoshlar bilan o‘tkazgan uchrashuvlaridan birida aytib o‘tdi.\n“Biz uchun AQSh — asosiy dushman, bu pessimistik qarash emas, bu tajribaga asoslangan xulosa”, — dedi u.\nDiniy rahnamo, shuningdek, AQSh prezidenti Donald Trampning Eronni terrorni qo‘llab-quvvatlashi borasidagi ayblovlariga izoh berib o‘tdi.\n“Bu ahmoqona bayonot amerikaliklar nafaqat Eron rahbariyati, balki butun Eron xalqiga dushmanligini ko‘rsatadi”, — ta’kidladi u.", "category": "Dunyo", "title": "Oyatulloh Xomanaiy AQShni Eronning asosiy dushmani deb atadi", "date": "11/02/2017", "url": "https://daryo.uz/2017/11/02/oyatulloh-xomanaiy-aqshni-eronning-asosiy-dushmani-deb-atadi/"}
{"content": "17-fevral, yakshanba kuni futbol bo‘yicha Ispaniya chempionatining 24-turi doirasida 1 ta uchrashuv nihoyasiga yetdi.\n\nSantyago Solari boshliq Madridning “Real” klubi o‘z maydonida “Jirona” bilan bahsga kirishdi.\nUchrashuvda mehmon jamoa a’zolari Kristian Stuani (65) hamda Kristian Poru (75) ning gollari evaziga g‘alaba qozondi. Madridliklar safidagi yagona golga Kazemiro (25) mualliflik qildi. Qayd etish joiz, uchrashuv so‘ngida Serxio Ramos qizil kartochka olib maydonni tark etdi.\nShu tariqa “Qirollik klubi” “Santyago Bernabeu”da “Jirona”ga 1:2 hisobida imkoniyatni boy berdi. Natijada musobaqa jadvalida 45 ochko to‘plagan holda 3-pog‘onaga tushib qoldi.\nLa Liga\n24-tur bahslari\n17-fevral, yakshanba\nGollar: 1:0 — 25 Kazemiro, 1:1 — 65, penalti, Stuani, 1:2 — 75 Portu\n“Real Madrid”: Kurtua, Varan, Marselo, Odriosola, Ramos, Sebalyos (Dias, 74), Kazemiro, Vaskes (Junior, 58), Kroos, Asensio (Beyl, 66), Benzema\n“Jirona”: Bunu, Alkala, Xuanpe, Raul Garsiya, Ramalo, Granel, Porro (Losano, 46), Portu (Fernandes, 84), Pons (Garsiya, 46), Duglas Luis, Stuani.\nOgohlantirishlar: Losano (48), Ramos (64), Alkala (86), Kazemiro (88), Ramos (90).\nChetlatish: Ramos (90)", "category": "Sport", "title": "La Liga. “Real” o‘z maydonida “Jirona”ga yutqazib qo‘ydi (video)", "date": "02/17/2019", "url": "https://daryo.uz/2019/02/17/la-liga-real-oz-maydonida-jironaga-yutqazib-qoydi-video/"}
{"content": "Terrorchilar guruhi Suriya armiyasi himoyasi ostidagi Aleppo shahrining g‘arbiy kvartallarini minomyotlardan o‘qqa tutishi oqibatida 12 kishi halok bo‘ldi, o‘nlab odamlar jarohat oldi. Bu haqda SANA agentligiga asoslanib, “TASS” xabar bermoqda.\n\nXabarda qayd etilishicha, ularning aksariyati Juma namozi o‘tayotgan Azamiya kvartalidagi Baraa masjidining o‘qqa tutilishi oqibatida halok bo‘lgan. Qurbonlar orasida bolalar ham bo‘lgan.\nSuriya armiyasi jangarilarga qarata javoban o‘t ochgani ta’kidlanmoqda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "OAV: Terrorchilarning Aleppodagi tinch kvartallarni o‘qqa tutishi oqibatida 12 kishi halok bo‘ldi", "date": "12/10/2016", "url": "https://daryo.uz/2016/12/10/oav-terrorchilarning-aleppodagi-tinch-kvartallarni-oqqa-tutishi-oqibatida-12-kishi-halok-boldi/"}
{"content": "Microsoft shu hafta yangi qurilma — telefon va noutbuk gibridini taqdim etmoqchi. Bu haqda kompaniyadagi manbalariga tayanib, The Information nashri xabar berdi, deb yozadi “Rossiyskaya gazeta”.\n\nGibrid gadjet haqida hozircha tafsilotlar yo‘q. Manba xabariga ko‘ra, smartfon klaviatura va ekranga ega kattaroq blokka joylashishi mumkin. Gibridning aynan qanday brend ostida chiqarilishi ham noma’lum.\nBundan tashqari, Microsoft yana bir yangi qurilma — simsiz quvvatlovchi vosita haqida ma’lum qildi. U AutoCharge deb nomlanib, u smartfonni “ortiqcha harakatlarsiz” quvvatlash imkonini beradi. Gadjetni stol ustiga qo‘yish kifoya. Moslama videokamera orqali smartfon joylashgan joyni aniqlab, uning akkumulyatori quvvatini baholaydi. Agar u past bo‘lsa, nurlantirgich ishga tushadi, yorug‘lik tokka aylanadi.", "category": "Texnologiyalar", "title": "Microsoft gibrid smartfon va simsiz zaryadlovchi vositani ishlab chiqdi", "date": "01/22/2015", "url": "https://daryo.uz/2015/01/22/microsoft-gibrid-smartfon-va-simsiz-zaryadlovchi-vositani-ishlab-chiqdi/"}
{"content": "Beshta investitsiya jamg‘armasi Venesuela hukumatidan muddatidan oldin qarzlarini to‘lashni va navbatdagi to‘lovlardan keyin ularning foizlarini to‘lab berishni talab qilmoqda.  Bu haqda Reuters xabar berdi.\n\nGap 1,5 milliard dollar miqdoridagi yevrobond qarzlari haqida ketmoqda. Ularni so‘ndirish muddati 2034-yilgacha bo‘lgan. Venesuela mazkur qarzlar bo‘yicha 140 million dollarni o‘z vaqtida to‘lamagan.\nInvestorlarning vakili bo‘lgan Robbins Russell yuridik firmasi tomonidan ma’lum qilinishicha, talab o‘z mablag‘larini qaytarish uchun birinchi qadam hisoblanadi, undan keyin sud da’vosi ham berilishi mumkin. Venesuela o‘z majburiyatlarini to‘lay olmaydi va u defolt (qarz majburiyatlari bo‘yicha foizlar yoki asosiy qarzni to‘lay olmaslik) holatida turibdi.\nQonunga ko‘ra, mamlakat bu talablarni zudlik bilan bajarishga majbur, biroq to‘lovlarning amalga oshirilmasligi ehtimoli sababli ko‘p yillik sud ishi boshlanishi kutilmoqda.\nBu qadam boshqa investorlar tomonidan ham shu kabi talablar qo‘yilishiga olib kelishi mumkin. Muomalada jami 60 milliard dollarlik davlat obligatsiyalari mavjud.", "category": "Dunyo", "title": "Venesuela qarzlarini to‘lay olmaslik xavfiga duch keldi", "date": "12/18/2018", "url": "https://daryo.uz/2018/12/18/venesuela-qarzlarini-tolay-olmaslik-xavfiga-duch-keldi/"}
{"content": "Telegram rasmiy blogiga ko‘ra, istalgan saytning egasi messenjer yordamida saytlarga kirish uchun vidjet qo‘shish imkoniga ega bo‘ldi, deb yozadi TJournal.\n\nBirinchi avtorizatsiya vaqtida foydalanuvchi telefon raqam va tasdiqlovchi kodni kiritishi lozim. Shundan so‘ng u saytga Telegram yordamida ikki harakat bilan kirishi mumkin, smartfonga esa bu haqda xabar keladi.\nIshlab chiqaruvchilar sayt egasiga faqat Telegram’dagi ism va profil surati kelishini ma’lum qildi. Telefon raqami oshkor etilmaydi.", "category": "Texnologiyalar", "title": "Telegram saytlar egalariga messenjer yordamida avtorizatsiyadan o‘tish imkonini berdi", "date": "02/07/2018", "url": "https://daryo.uz/2018/02/07/telegram-saytlar-egalariga-messenjer-yordamida-avtorizatsiyadan-otish-imkonini-berdi/"}
{"content": "Jahon Chempionati, 3-turida Argentina terma jamoasi Nigeriya bilan kuch sinashadi. Afrika qit’asi vakiliga qarshi o‘tkaziladigan hal qiluvchi bahsda argentinaliklar tarkibini jamoa sardori Lionel Messi va jamoa faxriysi Xavyer Maskerano aniqlab beradigan bo‘ldi, deb xabar beradi Daily Mail.\n\nQayd etilishicha, Argentina termasi bosh murabbiyi Xorxe Sampaoli Nigeriyaga qarshi uchrashuv uchun asosiy tarkibni tanlashda ishtirok etmaydi. Boshlang‘ich tarkibni futbolchilarning o‘zlari tanlaydi, ammo yakuniy so‘z Messi va Maskeranoda qoladi.\nShuningdek, Sampaoli Nigeriya qarshi o‘tkaziladigan uchrashuvda zaxira o‘rindig‘ida bo‘lmaslik ehtimoli ham ta’kidlanadi.\n2-turda Xorvatiyadan uchralgan yirik hisobdagi mag‘lubiyatdan so‘ng Argentining guruhdagi holati yomonlashdi. 1-turda Messi jamoadoshlari Islandiyani yengishning uddasidan chiqa olmagan — o‘yin 1:1 hisobidagi durang bilan yakunlangandi. Salbiy natijalar va g‘alabasiz o‘yinlardan so‘ng jamoa tanqidlarga uchradi. Shuningdek, jamoa o‘yinchilari bosh murabbiy Sampaoliga qarshi chiqqani borasida xabarlar paydo bo‘ldi.\nMa’lumot uchun Nigeriyaga qarshi hal qiluvchi tur uchrashuvi 26-iyun sanasida o‘tkaziladi.", "category": "Sport", "title": "Sampaoli rad etildi. Argentinaning Nigeriya qarshi o‘yinida asosiy tarkibni Messi va Maskerano tanlaydi", "date": "06/24/2018", "url": "https://daryo.uz/2018/06/24/sampaoli-rad-etildi-argentinaning-nigeriya-qarshi-oyinida-asosiy-tarkibni-messi-va-maskerano-tanlaydi/"}
{"content": "Kecha, 8-iyul kuni Toshkentdagi “Everiya” qahvaxonasi yaqinida yo‘lning ikki tomonida to‘xtab turgan ikkita Spark qurigan daraxt shoxi ostida qoldi. Bu haqda Facebook’dagi “Voditeli Tashkenta” (“Toshkent haydovchilari”) guruhi a’zolari xabar berdi.\n\nXabarga ilova qilingan suratda ulkan daraxtning kattagina shoxi qurib qolganini ko‘rish mumkin. Uning uzunligi ko‘chaning ikki yuzidagi mashinalarni bosib qolish uchun yetarli bo‘ldi. Qizig‘i shundaki, har ikkala avtomobil ham Spark rusumida.\nPostga bildirilgan fikrlarda foydalanuvchilar mashina egalariga hamdardlik izhor etgan va sug‘urta kompaniyalari yetkazilgan zararni qoplash-qoplamasligi ustida bahs olib borilgan. Guruh a’zolaridan ba’zilari bu sug‘urta kompaniyalarining majburiyati ekanini ta’kidlagan bo‘lsa, boshqalar zararni qoplash uchun kompaniya avval vaziyatni baholashini ta’kidlagan. “Sug‘urta kompaniyasi mutaxassislari zararni qoplamaslik qarorini chiqarishi mumkin, — dedi foydalanuvchilardan biri. — Chunki atrofda tayyor “parkovka” bo‘lsa-da, haydovchi qurigan daraxt tagidagi joyni tanlagan”.", "category": "Mahalliy", "title": "Toshkentda qurigan daraxt shoxi ikkita Spark’ni bosib qoldi", "date": "07/09/2014", "url": "https://daryo.uz/2014/07/09/toshkentda-qurigan-daraxt-shoxi-ikkita-sparkni-bosib-qoldi/"}
{"content": "2015-yilning 16-iyul kuni O‘zbekiston Respublikasi Tashqi ishlar vazirligida Yaponiyaning Favqulodda va Muxtor Elchisi Fumihiko Kato bilan uchrashuv bo‘lib o‘tdi. Bu haqda O‘zbekiston TIV matbuot xizmati xabar bermoqda.\n\nSuhbat chog‘ida kelgusida bo‘lajak O‘zbekiston—Yaponiya siyosiy uchrashuvlarining amaliy masalalari muhokama qilindi.", "category": "Mahalliy", "title": "O‘zbekiston TIVda Yaponiya elchisi bilan uchrashuv o‘tkazildi", "date": "07/16/2015", "url": "https://daryo.uz/2015/07/16/ozbekiston-tivda-yaponiya-elchisi-bilan-uchrashuv-otkazildi/"}
{"content": "Falastin davlati prezidenti Mahmud Abbos BMTni Falastin xalqini himoya qilishga chaqirdi, deb yozadi “TASS”.\n\nNyu-Yorkda BMT Bosh Assambleyasi tribunasidan nutq so‘zlar ekan, u BMTga “juda kech bo‘lmasidan turib, ularning oldiga qo‘yilgan vazifalarni bajarish”ni so‘rab yuzlandi.\n“Men BMTga himoya haqidagi iltimos bilan murojaat qilaman — bizning BMTdan boshqa himoyamiz yo‘q, — deya ta’kidladi u. — Bizga sizning himoyangiz kerak!”\nShu bilan bir vaqtda u Isroilga murojaat qilib, tinchlikka da’vat etdi. “Isroil hukumatini o‘z rejalarini amalga oshirishda shafqatsiz kuchdan foydalanishni bas qilishga chaqiraman”, — dedi Mahmud Abbos.", "category": "Dunyo", "title": "Mahmud Abbos BMTni falastinliklarni himoya qilishga chaqirdi", "date": "10/01/2015", "url": "https://daryo.uz/2015/10/01/mahmud-abbos-bmtni-falastinliklarni-himoya-qilishga-chaqirdi/"}
{"content": "Eng boy marhum mashhurlar reytingida Maykl Jekson boshchilik qilmoqda. U hayotdan ko‘z yumgandan beri keltirgan daromadi jami 1 milliard dollardan oshdi. Bu haqda Forbes ma’lumotlariga tayanib, “Gazeta.ru” xabar berdi.\n\nIkkinchi o‘rinda Elvis Presli (55 million dollar), uchinchi pog‘onada Snupi haqidagi komikslar muallifi Charlz Shuls (40 million dollar), to‘rtinchi o‘rinda esa Bob Marli (21 million dollar) qayd etilgan.\nKuchli beshlikni 20 million dollar bilan Elizabet Teylor yakunlab bergan.", "category": "Madaniyat", "title": "Maykl Jekson eng boy marhum mashhurlar reytingini boshqardi", "date": "10/28/2015", "url": "https://daryo.uz/2015/10/28/maykl-jekson-eng-boy-marhum-mashhurlar-reytingini-boshqardi/"}
{"content": "O‘zbekiston sog‘liqni saqlash vaziriga Alisher Shodmonov Uzbekistan Today gazetasining “Vaqtinchalik kirish mumkin” loyihasi doirasida fuqarolardan kelib tushgan qator savollarga javob berdi.\n\nOybek Ahmеdov:  Men bolalikdan ikkinchi guruh nogironiman. Ikki marotaba 1982 va 1987-yillarda Moskva shahridagi Sechenov nomli akademiyada professor Inessa Yevgenyevna Shaxbazyanda davolanganman. Allohga behisob, beadad shukur, peshonamga umr yozilgan ekan, yashab yuribman.\nOtamlarning 2015-yili mazalari bo‘lmay qoldi. Prostata onkologiyasi tashxisi qo‘yilgan edi. Yaxshi yurgan edilar. Bu yil yanvar oyidan boshlab yana mazalari bo‘lmay qoldi. Davolana boshladik. Shu yili 31-maydan 9-iyungacha kasalxonada yotdik. Shuni aytishim kerakki, shifoxonadagilarning umuman muomalasi yo‘q. Dangaliga buncha bo‘ladi deb, pul so‘rashadi. Berganingni sekin ko‘rib, bu ozroq, kamroq deb yana so‘rashadi. Hamshiralarning yoniga pul solib qo‘ymaguncha muomala umuman yo‘q. Kapelnitsalarni quyib qo‘yib, yo‘q bo‘lib ketishadi. Adamlarning yonlarida o‘tirib, o‘zim almashtirib o‘tirdim. Respublika onkologiya markazi direktori Tillashayxov Mirzag‘olib Nigmatovich bilan ko‘rishib, konsultatsiyalarini olishni maslahat berishgan edi. Mazalari bo‘lmagan, zo‘rg‘agina o‘rnilaridan turg‘azib adamlarni, umid bilan Mirzag‘olib Nig‘matovichni oldilariga besh marta olib bordim, biror marta kira olmadik. Undan tashqari viloyat onkologiya markaziga Oybek O‘tkurivichning oldilariga borgan edik. Umuman odamgarchiliklari yo‘q, qo‘pol vrach ekanlar.\nMen bolaligimdan do‘xtirma-do‘xtir yurgan insonman. Lekin tibbiyotimiz shunchalik yomonlashib ketganligini bilmagan ekanman. Adamlarni mazalari bo‘lmaganidan keyin, onkologlarga ishimiz tushgandan keyin buni bildim, tushunib yetdim. Onkologik kasallarga baribir ketadigan inson degandek qarashar ekan. Adajonim 9-iyunda shifoxonadan chiqqanimizdan keyin bir haftagina yashadilar. 16-iyun kuni, 64 yoshlarida olamdan o‘tdilar.\nHurmatli vazir, sizdan iltimosim meditsina xizmatida ishlayotgan ishchi, xizmatchilaringizni muomala qilishga, bemorlarga hurmat bilan qarashga o‘rgatsangiz.\nAlisher Shodmonov: Hurmatli Oybek Ahmedov! Sizning Uzbekistan Today axborot agentligiga yo‘llagan savolingizni o‘qib, avvalambor, otangizni yo‘qotganingiz munosabati bilan sizga o‘z nomimdan chuqur hamdardlik bildiraman va sabr tilayman.\nDarhaqiqat, siz o‘tkazgan qayg‘uli kunlar va tibbiyot xodimlarining xatti-harakatlaridan, muomalasidan haqli noroziligingizga hech qanday e’tiroz va oqlash yo‘q.\nHar bir sohada bo‘lgani kabi, sog‘liqni saqlash sohasida ham salbiy holatlar, jumladan, o‘z kasbiga loqaydlik, bemorlar dardiga befarqlik hanuzgacha uchramoqda. Aksariyat shifokorlarimiz tunu kun halqimizga beminnat xizmat qilib kelayotgan bir vaqtda, oramizda kasbining mas’uliyati va sharafini his qilmayotgan hamkasblarimiz ham borligidan afsuslanamiz.\nSog‘liqni saqlash vazirligi doimiy ravishda o‘z tasarrufidagi tibbiyot muassasalarida tibbiy xodimlar etikasi va deontologiyasi masalalariga rioya etilishiga alohida e’tibor qaratib kelmoqda. Bu borada vazirlikning maxsus buyrug‘i qabul qilingan, joylarda ushbu buyruq mazmun-mohiyati bo‘yicha tushuntirish ishlari olib borilmoqda.\nSiz ta’kidlab o‘tgan ijtimoiy himoyaga va qo‘llab-quvvatlashga birinchi navbatda muhtoj bo‘lgan onkologik kasalliklarni davolash sifatini yanada yaxshilash yo‘lida oldimizga qo‘yilgan ulkan vazifalar bosqichma-bosqich belgilangan muddatlarda bajarilishi ta’minlanadi. Bu borada ko‘zlangan asosiy maqsad — jahon andozalariga mos tibbiy xizmat ko‘rsatib, xalqimizni tibbiyotdan rozi qilish yo‘lida xizmat qilyapmiz.\nVa shu o‘rinda ta’kidlab o‘tmoqchimanki, siz bildirgan tavsiya va takliflar chuqur o‘rganilib, kelgusi faoliyatimizda albatta inobatga olinadi.\nO‘ktam Umarov: Joriy yildan boshlab mamlakatimizdagi tibbiyot oliy o‘quv yurtlariga maqsadli qabul amalga oshirilyapti. Maqsadli qabulning asl mohiyati nimada? Ya’ni bu jarayon qanday olib boriladi? Yana bir savolim: farzandim Toshkent pediatriya instituti akademik litseyini bitirgan. Toshkent shahrida yashayotgan bo‘lsak-da, asli kelib chiqishimiz Qashqadaryo viloyatidan. Bizning viloyatimizda ham shifokorlar yetishmaydi. Qizim Toshkent davlat stomatologiya institutiga o‘qishga kirmoqchi. Toshkent shahridagi akademik litseyni tamomlagan bo‘lsa ham, maqsadli qabul uchun hujjat topshirishi mumkinmi?\nAlisher Shodmonov: Maqsadli qabulda hududlar kesimida tibbiyot xodimlariga bo‘lgan ehtiyoj oldindan belgilab olinadi va ehtiyojga qarab mahalliy hokimiyat organlari (hokimliklar) o‘z takliflarini beradi. Shundan so‘ng, mazkur maqsadli kvotaga davlat granti asosida o‘sha hudud vakillari o‘qishga qabul qilinadi. Ularni davlat 5–6 yil bepul o‘qitadi, buning evaziga talabalar o‘qishni tugatgach, o‘z hududida ishlab beradi. Bundan ko‘zlangan maqsad — hududlardagi kadrlar qo‘nimsizligining oldini olish, chekka tumanlardagi tibbiyot birlashmalarini ham oliy ma’lumotli malakali shifokorlar bilan to‘ldirishdir.\nIkkinchi savolingiz ko‘pchilik ota-onalar va abituriyentlarni qiziqtirmoqda. Haqiqatan ham, tibbiyot yo‘nalishida o‘rta maxsus ta’limni Toshkent shahrida olayotgan viloyatlik yoshlar oz emas. Ammo Toshkent shahri uchun maqsadli qabul ajratilmagan. Ya’ni Toshkent shahridagi tibbiyot kollejlari va akademik litseylarni tugatgan abituriyentlar, asli doimiy yashash manzili viloyatlarda bo‘lsa ham, davlat granti asosida qabul qilinmaydi, ular uchun faqat to‘lov-kontrakt asosida o‘qish imkoni mavjud.\nIqbol Pardayeva: Prezidentimiz oilaviy poliklinikalarni rivojlantirish haqida doim gapiradilar. Tibbiy xizmatni yaxshilash haqida topshiriqlar beradilar. Biz buni televizor orqali ko‘rib, juda xursand bo‘lyapmiz. Ammo poliklinikadagi navbatlar hali ham davom etyapti. Ikki nafar farzandim bor. Bolalarim kasal bo‘lib qolsa, birinchi navbatda poliklinikaga olib boraman. Lekin poliklinikadagi navbatlardan bemorlar ko‘p qiynalmoqda. Misol uchun, lor shifokorga ba’zan soatlab navbat kutgan vaqtlarimiz bo‘lgan. Bolaning tomog‘i yo qulog‘i og‘rib yig‘lab turganda navbatda turish juda qiyin. UZI xonasiga ham juda uzoq kutib kiriladi. Poliklinikalardagi navbatlardan odamlar juda qiynalmoqda. Shuni hisobga olishingizni so‘rar edim.\nAlisher Shodmonov: Poliklinikada navbatlarning yuzaga kelishi, avvalambor, xalqimiz birlamchi tibbiy xizmatga ishonch bildirib, murojaat qilayotganidan darak. Demak, aholida birlamchi tibbiy-sanitariya xizmatiga ehtiyoj bilan birga ishonchi ham yuqori.\nBu esa navbatlarning paydo bo‘lishiga olib kelayotir. Ushbu masalaga yechim sifatida bugun bir qator amaliy chora-tadbirlar ko‘rilmoqda.\nDavlatimiz rahbari Shayxontohur tumanida bo‘lganda aholiga malakali tibbiy-sanitariya yordami ko‘rsatish bo‘yicha namunali oilaviy poliklinikani aynan shu tumanda tashkil etish taklifini kiritgan edi. Shayxontohur tumanidagi 47-oilaviy poliklinika mazkur maqsad uchun tanlandi. Poliklinikaga odatda rejali tarzda va shoshilinch holatlarda murojaat qilinadi. Oilaviy poliklinikada har ikki holatda ham bemorga o‘z vaqtida va sifatli yordam ko‘rsatish uchun barcha sharoitlar yaratilgan bo‘lishi lozim.\n47-oilaviy poliklinikada agar bemor rejali tarzda tibbiy ko‘rikdan o‘tmoqchi bo‘lsa, shifokor qabuliga oldindan yozilishi mumkin. Buni ikki xil usulda amalga oshirish mumkin: telefon orqali va uydan chiqmagan holda, elektron tarzda. Bu islohot aynan navbatlarning oldini olishga qaratilgan.\nYana bir qulaylik, bemor shifokor qabuliga oldindan navbat olmay kelgan bo‘lsa, poliklinikaning o‘zida elektron tarzda navbatda turadi. Buning uchun har bir tashrif buyuruvchi maxsus o‘rnatilgan qurilma orqali o‘z tartib raqamini olib, monitorda navbati qachon kelishini kuzatib borishi mumkin.\nShoshilinch holatlarda esa, murojaat tushgan xonadonga zudlik bilan yetib borish uchun poliklinika qoshida tez tibbiy yordam podstansiyasi va unga biriktirilgan maxsus avtomoshina xizmati yo‘lga qo‘yilgan. Ushbu podstansiyaning poliklinika qoshida tashkil etilishi bejiz emas. Bundan ko‘zlangan maqsad — tez tibbiy yordam chaqirilganda masofa bilan bog‘liq muammolarning oldini olish hamda brigada xonadonga yetib borguncha bemorning ambulator kartasi bilan tanishib borishdir.\nYana bir e’tiborli jihat dori-darmon vositalar ta’minoti bilan bog‘liq. Yaqindan poliklinika ichida cheklangan narxlarda savdo qiluvchi dorixona va fitobar faoliyati yo‘lga qo‘yildi. Shuningdek, shifo muassasasini dori-darmon vositalari va tibbiy buyumlar bilan ta’minlashga ajratilayotgan mablag‘lar ham oshirilmoqda.\nKelajakda ushbu tajriba mamlakatimizdagi barcha oilaviy poliklinikalarga tatbiq etilishi ko‘zda tutilgan. Bu harakat birlamchi bo‘g‘inda xalqimizga sifatli, tezkor va samarali xizmat ko‘rsatishni ta’minlaydi.", "category": "Mahalliy", "title": "Sog‘liqni saqlash vaziri: Bemor poliklinikaning o‘zida elektron tarzda navbatga turadi", "date": "07/13/2017", "url": "https://daryo.uz/2017/07/13/sogliqni-saqlash-vaziri-bemor-poliklinikaning-ozida-elektron-tarzda-navbatga-turadi/"}
{"content": "Ijtimoiy tarmoqlarda Qoraqalpog‘istonning Nukus tumanida odamlarning ko‘chaga chiqib yo‘llarda avtomashinaning eski balonini yoqib yurgani tasvirlangan video tarqaldi, deb yozadi O‘zA.\n\nMa’lum bo‘lishicha, mazkur norozilik namoyishi tuman markazidan 8,5 kilometr olisdagi “Qirantau” ovul fuqarolar yig‘iniga qarashli “Shortanbay” ovuliga tabiiy gaz yetib bormasligi ortidan kelib chiqqan.\nNukus tumani hokimligi bergan ma’lumotga ko‘ra, “Shortanbay” ovuli fuqarolari M.J. va A.U. hudud ichidan o‘tadigan yo‘lning bo‘yiga chiqib, qishloqdoshlarini norozilik mitingiga chorlaydi. Odamlarning e’tiborini tortish uchun asfalt yo‘lga avtomashinalarning pokrishkalarini yoqadi va voqea joyiga 70 ga yaqin odamlar yig‘iladi.\nTuman hokimi A.Seytaxov va tuman prokurori Sh.Allambergenov vaziyatni voqea joyiga borib o‘rganadi. Qishloq aholisining ko‘mirga bo‘lgan talabi o‘rganib chiqilib, shu kunning o‘zida 116 tonna ko‘mir yetkazildi.\nQish mavsumida tabiiy gaz to‘liq yetib bormaydigan ijtimoiy obyektlar va xo‘jaliklarning ro‘yxati tuzilgan bo‘lib, ushbu hududlarga boshqa muqobil energiya resurslarini yetkazib berish bo‘yicha qaror qabul qilingan.\n“Qirantau” OFY hududi ham ushbu ro‘yxatga kiritilgan.\nHozirgi vaqtda mazkur hududga suyultirilgan gaz va ko‘mir yetkazib berilmoqda. Lekin, qishloq aholisi ko‘mir sifati past ekanligini ta’kidlab, ko‘mir sotib olishdan bosh tortgan va hududni tabiiy gaz bilan ta’minlab berishni talab qilgan.\n“O‘ztransgaz” AJ “Qaraqalpaqstangaz” filiali boshlig‘i X.Aymanov va Qoraqalpog‘iston Ichki ishlar vaziri A.Temirxanov norozi aholi bilan uchrashib, tabiiy gaz yetishmovchiligi sabablarini va bu norozilik namoyishlari qonunga zid ekanligini tushuntirdi.\nHozirgi vaqtda hudud aholisini muqobil energiya resurslari bilan doimiy ta’minlash bo‘yicha ishchi guruh tuzilib ish olib bormoqda.\nAholining suyultirilgan gaz va sifatli ko‘mirga bo‘lgan talabi hisoblab chiqilib, tez fursatda yetkazib berish choralari ko‘rilmoqda. Bugungi kunda hududda 1541 xonadon bor bo‘lib, shundan 420 yordamga muhtoj har bir xonadonga 500 kilogrammdan ko‘mir va 2 dona gaz ballonlari bepul yetkazildi. Hamda 10 telejka quruq o‘tin ham bepul berildi.\nQoraqalpog‘iston Vazirlar Kengashi raisining topshirig‘i bilan mazkur hududda joylashgan ijtimoiy obyektlar (3 ta maktab, bitta maktabgacha ta’lim muassasasi va qishloq vrachlik punkti) shu yilning 1-dekabriga qadar tabiiy gaz tarmog‘iga ulanadigan bo‘ldi.\nHududga gaz yetkazuvchi 16 kilometr gaz quvuri yaroqsiz holatga kelgan bo‘lib, yuqori bosimdagi gazga bardosh bera olmay favqulodda vaziyatlarni keltirib chiqarishi ehtimoli bo‘lganligi sababli, ushbu quvurlar yangisiga almashtirilgandan keyin hududdagi xo‘jaliklarni bosqichma-bosqich tabiiy gaz tarmog‘iga ulash ishlari bo‘yicha ham o‘rganish ishlari olib borilmoqda.\n", "category": "Mahalliy", "title": "Nukusda odamlar hududni tabiiy gaz bilan ta’minlab berishni talab qilib, norozilik namoyishi o‘tkazdi (video)", "date": "11/27/2019", "url": "https://daryo.uz/2019/11/27/nukusda-odamlar-hududni-tabiiy-gaz-bilan-taminlab-berishni-talab-qilib-norozilik-namoyishi-otkazdi-video/"}
{"content": "AQShning Buzzfeed sayti Fast Company jurnalining 16-fevral, seshanba kuni e’lon qilingan innovatsion kompaniyalar reytingini boshqardi. Nashrning ta’kidlashicha, Buzzfeed “butun dunyoda media haqidagi tasavvurlarni butkul o‘zgartirib yuborganligi uchun” ro‘yxatda birinchi o‘rinni egallagan. Bu haqda “RBK” xabar bermoqda.\n\nHozirda Buzzfeed auditoriyasi faqat AQShning o‘zida oyiga 80 million foydalanuvchidan iborat bo‘lib, kompaniya 1,2 milliard dollar baholanmoqda. Bir necha tillarda, jumladan, fransuz, ispan, nemis, portugal, yapon va rus tillarida chiqadi, dunyoning 11 mamlakati uchun alohida saytlar ochgan.\nFast Company reytingiga boshqa media va texnologik kompaniyalar —Facebook, Amazon, Uber, Netflix, Apple va Alphabet ham kirdi. 2014 yili ro‘yxatdan Alibaba, Instagram, IndiGo, Virgin America va Slack o‘rin olgandi.", "category": "Texnologiyalar", "title": "Buzzfeed Facebook va Apple’ni ortda qoldirib, innovatsion kompaniyalar reytingida birinchi o‘rinni egalladi", "date": "02/17/2016", "url": "https://daryo.uz/2016/02/17/buzzfeed-facebook-va-appleni-ortda-qoldirib-innovatsion-kompaniyalar-reytingida-birinchi-orinni-egalladi/"}
{"content": "2013-yilning o‘rtalarida namoyish qilinishi kutilayotgan Samsung Galaxy S4 smartfoni o‘zidan oldingi versiyalariga qaraganda kattaroq, baquvvatroq bo‘lishi bilan birga u elektron qalam bilan ham jihozlanadi. Bu haqda bir nechta texnobloglar Samsung’ning rasmiy hujjatlariga tayangan holda xabar qilishgan.\n\nSamsung Galaxy S4 smartfonining havaskor konsept-modeli. Foto. CNews.ru\nXabaringiz bo‘lsa, Samsung shu paytgacha faqatgina Galaxy Note smartfonlarini S-Pen deb nomlangan maxsus elektron qalam (stilus) bilan chiqarar edi. Endilikda, kompaniyaning bayroqdor smartfonlari oilasiga kiruvchi Galaxy S4 ham xuddi shunday elektron qalam bilan jihozlanadi.\nSamsung’ning yozishicha, yangi Galaxy S4 smartfoni 5-duymlik ekranga ega bo‘lib, u Galaxy S3 (4,8-duym) va Galaxy Note 2 (5,5-duym) o‘rtasidagi qurilma bo‘ladi.\nAgarda Galaxy S4 ham elektron qalam bilan ishlay olsa, u holda Galaxy Note bilan qanday farqi qoladi? Faqat ekranining o‘lchami bilanmi?", "category": "Texnologiyalar", "title": "Mish-mish: Samsung Galaxy S4 elektron qalam bilan chiqadi", "date": "01/03/2013", "url": "https://daryo.uz/2013/01/03/galaxy-s4/"}
{"content": "Kruiz layneri bortidan tushib ketgan xitoylik sayyoh 38 soat davomida dengizda suzib, omon qoldi. Bu haqda, Metro nashriga tayanib, “Interfaks” xabar bermoqda.\n\n32 yoshli shanxaylik Fen ismli ayol Shanxaydan Yaponiya va Janubiy Koreyaga kruiz safarini uyushtirayotgan kema bortida edi. To‘rtinchi palubadan dengiz manzaralarini tomosha qilar ekan, ayol bort ostiga qaramoqchi bo‘lib egildi, ammo muvozanatni saqlay olmay taxminan yetti qavatli uy balandligidan dengizga tushib ketdi.\nFen yordamga chaqirdi, lekin uni hech kim eshitmadi. U bilan birga sayohatga chiqqan ota-onasi qizlari g‘oyib bo‘lganini bir necha soatdan so‘ng aniqladi.\nFen qariyb ikki kun davomida suvsiz, ovqatsiz va qutqaruv ashyolarisiz dengizda bo‘ldi. Uning yo‘lidan chiqib qolgan baliqchilar kemasi halokatga uchragan ayolni qabul qildi.\nMeduzalar yetkazgan ayrim mayda jarohatlarni aytmasa, ayol sog‘-omon, deyiladi xabarda.", "category": "Dunyo", "title": "Kruiz layneridan suvga tushib ketgan xitoylik ayol dengizda 38 soat suzib, omon qoldi", "date": "08/16/2016", "url": "https://daryo.uz/2016/08/16/kruiz-layneridan-suvga-tushib-ketgan-xitoylik-ayol-dengizda-38-soat-suzib-omon-qoldi/"}
{"content": "Taniqli kino va teatr aktyori, O‘zbekiston Respublikasi xalq artisti Mirza Azizov adabiyot va san’at yo‘nalishi bo‘yicha Qirg‘iziston Respublikasida ta’sis etilgan Xalqaro Chingiz Aytmatov nomidagi mukofotga loyiq ko‘rildi. Bu haqda “Daryo” muxbiri Mirolim Isajonov xabar bermoqda.\n\n2016-yildan buyon Muqimiy nomidagi O‘zbekiston davlat musiqali teatri direktori lavozimida faoliyat yuritib kelayotgan ustoz san’atkor jamoadoshlari bilan hamjihatlikda o‘zbek va qirg‘iz xalqlari o‘rtasidagi do‘stlik, san’at hamda madaniy aloqalarni yanada mustahkamlash maqsadida salmoqli ishlarni olib bormoqda.\nTeatr jamoasi 2017-yil iyunida O‘sh, 2018-yilning oktabr oyida Jalolobod viloyatlariga “Jaydari kelin” spektakli bilan ijodiy safar uyushtirdi. 2017-yilda Qirg‘iziston Respublikasi Madaniyat, axborot va turizm vazirligining taklifiga binoan 12—16-sentabr kunlari o‘tkazilgan “ART-ORDO” VI xalqaro teatr festivalida “Dildagi dog‘” sahna asari birinchi o‘ringa loyiq ko‘rilib, “Eng yaxshi spektakl uchun” yuksak mukofoti va diplomi bilan taqdirlangan. Chingiz Aytmatov tavalludining 90 yilligi munosabati bilan sahna yuzini ko‘rgan “Sarviqomat dilbarim” spektakli teatr repertuaridan joy oldi.\nShuni alohida ta’kidlash joizki, o‘tgan yili Qirg‘iziston Respublikasi madaniyat va ma’naviyat ishlari bo‘yicha Davlat maslahatchisi, Qirg‘iziston Respublikasi xalq yozuvchisi Sultan Rayev boshchiligida Qirg‘izistonning Norin viloyati akademik musiqali teatri vakillaridan iborat delegatsiya poytaxtimizda ijodiy safarda bo‘lishib, Chingiz Aytmatovning “Asrga tatigulik kun” romani asosida sahnalashtirilgan “Man” spektaklini namoyish etishgandi.\nEslatib o‘tamiz, bundan ikki yil avval Mirza Azizov Qirg‘iziston teatr arboblari uyushmasining teatr san’ati badiiy akademiyasining akademigi etib ham saylangan edi.", "category": "Madaniyat", "title": "Mirza Azizov Chingiz Aytmatov nomidagi xalqaro mukofotga sazovor bo‘ldi", "date": "01/03/2019", "url": "https://daryo.uz/2019/01/03/mirza-azizov-chingiz-aytmatov-nomidagi-oltin-medal-xalqaro-mukofotiga-sazovor-boldi/"}
{"content": "Samsung va Beeline “O‘z Galaxy’ngni Beeline bilan tanla!” ulkan aksiyaning boshlangani haqida xabar bermoqda. 20-apreldan 20-iyulgacha Samsung smartfonlarining Galaxy Star, Galaxy Star Plus, Galaxy Trend yoki Galaxy Ace 3 modellaridan biri xarid qilinganda, xaridor Beeline’dan quyidagi bonuslarni qo‘lga kiritadi: tarmoq ichida 300 daqiqa, tarmoq ichida 300 SMS va yarim yil mobaynida har oy 300 Mb.\n\n— Samsung bilan hamkorligimiz bir necha yil davomida muvaffaqiyatli rivojlanmoqda va bu vaqt ichida minglab mijozlarimiz oldi devayslarning sifatini baholadi, — deydi kompaniyaning tijorat direktori Dmitriy Grigoryev. — Beeline abonentlari uchun yangi eksklyuziv aksiya iste’molchilarga bo‘lgan g‘amxo‘rlik va ularning smartfonlari nimalarga qodirligini bilish uchun berilgan yagona imkoniyatdir”.\n\nBeeline’dan bonusga ega bo‘lish uchun smartfon xarid qilinayotgan paytda sotuvchi to‘ldirilgan muhrli kafolat cheki va xarid uchun chekni taqdim qilishi darkor. Aynan shu hujjatlar Beeline savdo va xizmat ko‘rsatish ofislarining kiraverishida joylashgan promo-nuqtalarda ko‘rsatiladi. U yerda xaridor sovg‘a kuponini olib, u bilan birga bonuslarni olish uchun operatorga o‘zining fuqarolik pasportini ko‘rsatishi lozim. Agar smartfon egasi avvaldan Beeline abonenti bo‘lsa, uning mavjud raqamiga bonuslar taqdim qilinishi mumkin. \n\nO‘zbekiston hududida xarid qilingan va bir yillik rasmiy kafolati bo‘lgan Galaxy Star, Galaxy Star Plus, Galaxy Trend va Galaxy Ace 3 modelli smartfonlar aksiyada ishtirok etadi. Bonuslar telefon raqami egasiga yoki yangi abonentga Beeline’ning savdo va xizmat ko‘rsatish ofislarida pasport, kafolat taloni, qutidagi telefon va sovg‘a kuponi taqdim etilgan holda beriladi. Bonuslarni olish uchun kupon 2014-yilning 15-iyuliga qadar amal qiladi.", "category": "Texnologiyalar", "title": "Beeline va Samsung bonusli aksiya e’lon qildi", "date": "04/22/2014", "url": "https://daryo.uz/2014/04/22/beeline-va-samsung-bonusli-aksiya-elon-qildi/"}
{"content": "Janubiy Koreyaning Kvandju shahrida davom etayotgan Butunjahon talabalar Universiada o‘yinlarida O‘zbekiston delegatsiyasi hisobi oltin medal bilan boyidi, deb xabar beradi “Stadion.uz”.\n\nEng og‘ir vazndagi taekvondo ustalari o‘rtasida kechgan musobaqada O‘zbekiston sharafini himoya qilgan Dmitriy Shokin nimchorak finalda Esteban Kabo (Ispaniya)ni 12:0, chorak finalda Kaan Qilich (Turkiya)ni 14:9, yarim final jangida esa eronlik Mehran Askarini 9:7 hisobida mag‘lub etib, hal qiluvchi final bahsida taekvondo vatani vakili, koreyalik Yon Kun Parkni 2:1 hisobida yengdi.\nShu tariqa, dastlabki oltin medalga sazovor bo‘lgan O‘zbekiston delegatsiyasi umumjamoa hisobida 37-o‘ringa ko‘tarilib oldi.", "category": "Sport", "title": "Dmitriy Shokin Butunjahon Universiada o‘yinlarida oltin medal sohibi bo‘ldi", "date": "07/11/2015", "url": "https://daryo.uz/2015/07/11/dmitriy-shokin-butunjahon-universiada-oyinlarida-oltin-medal-sohibi-boldi/"}
{"content": "Faqat o‘tgan yil davomida 80 million dollar mablag‘ga ega bo‘lgan Ronaldu qo‘shimcha daromad keltiruvchi boshqa faoliyatlar bilan ham shug‘ullanishga qarshi emas. U Yaponiyada suratga tushgan, yoshligini uzoq vaqt saqlab qolishga intiluvchilar uchun o‘ylab topilgan noyob qurilmaning reklamasi YouTube’ga joylangan.\n\nBu noyob qurilma yuz uchun mo‘ljallangan trenajyordir. Uni ishlab chiqaruvchilar kun davomida bir necha daqiqa u bilan mashq qilish yuz mushaklarini yaxshi holatda saqlashga, shuningdek, lo‘ppi lunjlardan qutulishga yordam berishini ta’kidlamoqda.\n\nEslatib o‘tamiz, avvalroq Ronaldu Yaponiyada ishlab chiqarilgan muskullarni chiniqtirishga mo‘ljallangan trenajyorni ham reklama qilgan edi.", "category": "Sport", "title": "Ronaldu Yaponiyada “Sakrayotgan mo‘jiza”ni reklama qildi (video)", "date": "10/05/2015", "url": "https://daryo.uz/2015/10/05/ronaldu-yaponiyada-sakrayotgan-mojizani-reklama-qildi-video/"}
{"content": "Netbuklar shaxsiy kompyuterlarning alohida turi sifatida 2009-yilda butun dunyoga tarqalishni boshlagan edi. O‘shanda, ba’zi tadqiqot kompaniyalari 2013-yilga kelib jahonda jami 140 million dona netbuk sotilishini prognoz qilishgandi.\nBiroq, aslida esa bunday bo‘lib chiqmadi, netbuklar ommalashib ulgurmasidan planshet kompyuterlar mashhur bo‘lib ketdi. Shunday qilib, taxminlarga ko‘ra 2013-yilda butun dunyo bo‘ylab netbuklar savdosiga nolga yaqin bo‘ladi.\n\nDunyodagi eng birinchi netbuk – “Asus EeePC” 2007-yilda ishlab chiqarilgan bo‘lsa, 2013-yildan boshlab esa Asus kompaniyasi netbuk ishlab chiqarishni butunlay to‘xtatganini ma’lum qildi.\nAsus’ga qo‘shilib, tayvanning yana bir kompaniyasi – Acer ham netbuk ishlab chiqarishni to‘xtatganligini ma’lum qildi. Shunday qilib, bu ikki kompaniya o‘zining netbuk zaxiralarini sotib bo‘lganidan so‘ng, bu bozor ham o‘z yakuniga yetadi, desak bo‘ladi.\nEslatib o‘tamiz, Samsung, HP va Dell kabi boshqa kompyuter ishlab chiqaruvchilar bundan ancha avval netbuk ishlab chiqarmasligini ma’lum qilgandi.\nTaqqoslaydigan bo‘lsak, agarda 2010-yilda butun dunyo bo‘ylab jami 39 million dona netbuk va 23 million dona planshet sotilgan bo‘lsa, 2011-yilda esa netbuklar savdosi – 29 millionni, planshetlar esa – 63 millionni tashkil qildi.\nDastlabki hisob-kitoblarga ko‘ra, o‘tgan 2012-yilda jahonda jami 122 million dona planshet sotilgan. Tadqiqot kompaniyalari hatto netbuklar savdosiga oid statistikaga qiziqmay ham qo‘ygan.\nShunday qilib, mabodo kimdir sizga 2013-yilda ishlab chiqarilgan netbukni sotmoqchi bo‘lsa, unga ishonmang, chunki 2013-yilda hech qaysi kompaniya netbuk ishlab chiqarmaydi.", "category": "Texnologiyalar", "title": "2013-yilda hech qaysi kompaniya yangi netbuk ishlab chiqarmaydi", "date": "01/05/2013", "url": "https://daryo.uz/2013/01/05/no-netbooks/"}
{"content": "53 yoshli argentinalik sobiq futbolchi Diyego Maradona o‘zi pul va qimmatbaho buyumlarni o‘g‘irlaganlikda gumon qilgan 24 yoshli qaylig‘i Rosio Olivaning ayblanishidan voz kechdi, deb xabar bermoqda “TASS”.\n\nMahalliy matbuotning xabar berishicha, Maradona qaylig‘ining mobil telefon bilan ovoraligidan jahli chiqib, uni urgani suratga tushirilgan videolavhaning internet va televideniyeda tarqalib ketgach, politsiyadan o‘z arizasini qaytarib olgan.\nVideo ancha oldin yozib olingani ma’lum qilingan. Joriy yilning aprel oyida Maradona va Rosio ajrashgani, keyinroq esa yarashgani xabar berilgan edi. Endi politsiyadan o‘z arizasini qaytarib olgan Maradona Rosioni o’zi yashayotgan va oshlayotgan Dubayda kutishini aytib o‘tgan.", "category": "Sport", "title": "Maradona o‘g‘rilikda gumon qilgan qaylig‘ining ayblanishidan voz kechdi", "date": "10/29/2014", "url": "https://daryo.uz/2014/10/29/maradona-ogrilikda-gumon-qilgan-qayligining-ayblanishidan-voz-kechdi/"}
{"content": "Davlat bojxona qo‘mitasida “O‘zbekistonda yangi tashkil etilgan erkin iqtisodiy zonalar, texnoparklar va kichik sanoat zonalari samaradorligini oshirishda bojxona imtiyozlarining roli” mavzusida matbuot anjumani tashkil etildi, deb xabar beradi O‘zA.\n\nHozirgi kunda O‘zbekistonning 10 ta hududida 14 ta erkin iqtisodiy zona faoliyat ko‘rsatmoqda. Bugungi kunga qadar mazkur zonalarda 62 loyiha amalga oshirilgan, 87 loyiha bo‘yicha ishlar davom ettirilmoqda.\nJoriy yilning shu paytiga qadar erkin iqtisodiy zonalar ishtirokchilariga bojxona to‘lovlaridan 260,9 millard so‘m imtiyozlar qo‘llanilgan bo‘lib, bu o‘tgan yilgiga nisbatan 8,4 barobarga oshgan.\nO‘zbekistonda texnoparklar va kichik sanoat zonalarini tashkil etishga ham alohida e’tibor qaratilmoqda. Buning samarasida hozirgi kunda 90 dan ortiq texnopark va kichik sanoat zonasi faoliyati yo‘lga qo‘yilgan.\nMatbuot anjumanida texnopark qatnashchilari yer solig‘i, daromad solig‘i, yuridik shaxslarning mulk solig‘i, ijtimoiy infrastrukturani obodonlashtirish va rivojlantirish, mikrofirma va kichik korxonalar uchun yagona soliq to‘lovi hamda davlat maqsadli jamg‘armalariga majburiy ajratmalardan ozod etilgani qayd etildi.", "category": "Mahalliy", "title": "Erkin iqtisodiy zonalar ishtirokchilariga 9 oyda 260,9 millard so‘m bojxona imtiyozlari qo‘llanildi", "date": "10/05/2017", "url": "https://daryo.uz/2017/10/05/erkin-iqtisodiy-zonalar-ishtirokchilariga-9-oyda-2609-millard-som-bojxona-imtiyozlari-qollanildi/"}
{"content": "Toshkent shahrining Yakkasaroy tumanida 22-may kuni kollej o‘quvchilari M.Yu. va K.M. Max Exam MChJ binosi oldida qarovsiz qoldirilgan M.Q. va O.X.ga tegishli Yamaha rusumli motosikllarni haydab qochgan. Bu haqda O‘zbekiston IIV Jamoatchilik va ommaviy axborot vositalari bilan aloqalar boshqarmasi xabar berdi.\n\nM.Yu. motosiklni Cho‘ponota ko‘chasida haydab ketayotib, boshqaruvni eplay olmagan va yo‘l chetidagi daraxtga borib urilgan. To‘qnashuv oqibatida jarohat olgan M.Yu. voqea joyida vafot etgan. Uning sherigi K.M. esa qo‘lga olingan.", "category": "Mahalliy", "title": "Toshkentda kollej o‘quvchisi motosiklni olib qochib, avariyada halok bo‘ldi", "date": "05/25/2018", "url": "https://daryo.uz/2018/05/25/toshkentda-kollej-oquvchisi-motosiklni-olib-qochib-avariyada-halok-boldi/"}
{"content": "Ikki oydan beri o‘tkazib kelinayotgan Zo‘r-Zo‘r Star musiqiy televizion loyihasi ko‘plab muxlislar orttirishga muvaffaq bo‘ldi. Fond Forum hamda “Beeline” kompaniyasi tomonidan tashkil etilgan mazkur loyihada minglab talabgorlar orasidan 11 nafar eng kuchli ishtirokchi tanlab olindi va ular har hafta davomida o‘tkazilgan hisobot konserti dasturlarida o‘z iste’dodlarini namoyish etib keldilar.\n\nTo‘qqizinchi hisobot konserti dasturida uch nafar eng kuchli qatnashchilar final bosqichiga yo‘llanmani qo‘lga kiritishdi.  Ular – Ulug‘bek Xoliqov, Shahlo Ahmedova hamda Yana Baxtiyeva. Zo‘r-Zo‘r Star loyihasining chinakam yulduzi  nomi esa  7-iyun kuni bo‘lib o‘tadigan yakuniy gala-konsertda ma’lum bo‘ladi. Loyiha g‘olibi sms orqali ovoz berish yo‘li bilan aniqlanadi.\nShu o‘rinda, final ishtirokchilari haqidagi qiziqarli ma’lumotlarni keltirib o‘tamiz.\nUlug‘bek Xoliqov 1993-yil 24-iyulda tug‘ilgan. U o‘zining chiroyli ovozi bilan ko‘plab muxlislar orttirdi. Buni uning sms-tanlovlarda eng ko‘p ovoz to‘plaganidan ham sezish mumkin. Ulug‘bek ba’zan quvnoq va serg‘ayrat, ba’zan esa jiddiy ko‘rinishdagi obrazlarga kirib, loyiha davomida qo‘shiqlarni juda ham chiroyli ijro etdi. Ayniqsa, Tohir Sodiqov repertuaridagi “Meni qo‘y o‘z holimga” deb nomlanuvchi qo‘shiqni maromiga yetkazib kuylagani uchun eng yuqori balni qo‘lga kiritdi. Konsert dasturlarining birida hakamlar  hay’ati a’zolaridan biri Ulug‘bekda o‘ziga bino qo‘yish holati borligi va bu uning ijrosida ham sezilib qolganligini ta’kidlab o‘tgandi. Ammo Ulug‘bek Xoliqov bu tanqidni to‘g‘ri qabul qildi va keyingi dasturlarda faol ishtirok etib, loyiha lideriga aylandi. So‘nggi hisobot konserti dasturida u  o‘zining “Umid ber” taronasini ijro etdi.\n\nYana Baxtiyeva 1993-yil 25-noyabrda tug‘ilgan. Bu ishtirokchi o‘zining kuchli ovozi bilan barchani maftun etdi, desak adashmaymiz. Yana ijrosidagi qo‘shiqlar hisobot konserti dasturlarining deyarli barchasida yuqori ko‘rsatkichlarni qayd etgan. Yulduz Usmonovaning mashhur “Seni osmonimga olib ketaman” qo‘shig‘ini o‘zbek tilida yuksak mahorat bilan kuylagani nafaqat hakamlar, balki muxlislar tomonidan ham iliq kutib olindi. Yana Baxtiyeva Zo‘r-Zo‘r Star loyihasida chinakam yetakchiga aylana oldi. U o‘zining “Kаждый день” (Har kuni) nomli taronasi bilan ovoz berish jarayonida ishtirok etadi.\n\nShahlo Ahmedova 1994-yil 18-iyulda tavallud topgan. U loyihadagi eng yosh ishtirokchi sanaladi. Ammo shunga qaramay, Shahlo konsert dasturlarida faol ishtirok etdi va finalgacha yetib keldi. Ko‘pchilik muxlislar uning milliy yo‘nalishdagi qo‘shiqlarni kuylashga bo‘lgan iqtidori kuchliroq ekanligini ta’kidlashdi. Shahlo to‘qqizinchi hisobot konserti dasturida “Ko‘chalar” taronasini juda ham chiroyli ijro etdi. Finalda esa u “Yonimdasan” nomli qo‘shig‘i  bilan ishtirok etadi.\n\nSiz ham bevosita sevimli ishtirokchingizga o‘z ovozingizni berishingiz mumkin. Kimni loyihadagi eng kuchli,  iste’dodli va haqiqiy yulduz deb hisoblaysiz? Fikr va mulohazalaringizni kutib qolamiz.", "category": "Madaniyat", "title": "Zo‘r-Zo‘r Star loyihasining chinakam yulduzi kim?", "date": "06/05/2013", "url": "https://daryo.uz/2013/06/05/zor-zor-star-loyihasining-chinakam-yulduzi-kim/"}
{"content": "IShID terrorchilik tashkiloti joriy yil Rossiya maydonlarida bo‘lib o‘tadigan futbol bo‘yicha Jahon Chempionati vaqtida teraktlar sodir etish bilan yana tahdid qildi, deb xabar beradi “Championat.com”.\nTarmoqlarda “Barselona” hujumchisi Lionel Messi hamda PSJ o‘yinchisi Neymarning suratlari tasvirlangan bir nechta suratlar paydo bo‘ldi. Ayni vaqtda suratlarning Telegram messenjeri orqali tarqalgani ta’kidlanmoqda. Suratlarda Messining terrorchilar tomonidan qatl etilgani, Neymarning esa qatlga tayyorlanayotgani tasvir etilgan.\nShuningdek, IShID futbol muxlislari va o‘yinchilarni qo‘rqitish maqsadida “hayot yoki mamot” yozuvlari bilan terrorchilarning surati tushirilgan plakatlardan ham foydalanmoqda.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Sport", "title": "IShID Messi va Neymarning suratlaridan foydalanib JCh-2018 xavfsizligiga tahdid solmoqda​", "date": "05/03/2018", "url": "https://daryo.uz/2018/05/03/ishid-messi-va-neymarning-suratlaridan-foydalanib-jch-2018-xavfsizligiga-tahdid-solmoqda%e2%80%8b/"}
{"content": "Avstraliyalik Lyusi Kelli Sidneydagi App Store do‘koniga iPhone 6s xarid qilish uchun o‘zining o‘rniga robotni jo‘natdi. 24-sentabr, payshanba kuni erta tongda temirtan xaridor do‘konga yetib keldi. Bu haqda Mashable xabar bermoqda.\n\nFoto: Mashable\nKellining hikoya qilishicha, u iPhone 6s’ni birinchilardan bo‘lib xarid qilishni istagan, ammo ishda band bo‘lgani uchun navbatda turishga ikki kun vaqt sarflashga ko‘zi qiymagan. Boshlig‘i esa ayolga o‘zining o‘rniga kompaniyalari ishlab chiqargan Atomic 212 robotini jo‘natishni maslahat bergan.\nMazkur robot segveyga o‘xshash qurilmaga ulangan iPad planshetidan iborat. Maxsus dastur yordamida Kelli uni boshqarishi, hatto atrofdagilar bilan kamera va mikrofon yordamida muloqot qilishi ham mumkin. Robot kechki payt uning o‘rniga chodirda navbatda turadi, keyin do‘konga borib, yangi telefonni sotib oladi.\nMashable’ning yozishicha, navbatdagi turganlar va o‘tkinchilar noodatiy xaridorni iliq qarshi olgan. Ular robot bilan muloqotda bo‘lib, selfiga tushgan.\n", "category": "Texnologiyalar", "title": "Sidneylik ayol iPhone 6s xarid qilish uchun navbatda turishga robotni jo‘natdi", "date": "09/25/2015", "url": "https://daryo.uz/2015/09/25/sidneylik-ayol-iphone-6s-xarid-qilish-uchun-navbatda-turishga-robotni-jonatdi/"}
{"content": "O‘zbekiston Respublikasi Prezidenti huzuridagi O‘zbekiston Respublikasining Birinchi Prezidenti Islom Karimov nomidagi ilmiy-ma’rifiy yodgorlik majmuasi tomonidan tegishli vazirlik va tashkilotlar bilan hamkorlikda e’lon qilingan “Islom Karimov xotirasiga bag‘ishlangan eng yaxshi ilmiy-ommabop maqola” tanlovi doirasida “O‘zbekiston” nashriyot-matbaa ijodiy uyida “O‘zbekiston Respublikasining Birinchi Prezidenti Islom Abdug‘aniyevich Karimov faoliyati xronikasi (Solnoma)” chop etildi. Bu haqda O‘zA xabar bermoqda.\n\n“Mazkur nashr Islom Karimovning O‘zbekiston rahbari sifatidagi yigirma yetti yillik faoliyat xronikasini o‘zida mujassam etgan. Solnomani varaqlar ekansiz, Birinchi Prezidentimiz mamlakatimizning murakkab va tahlikali davrida ham, shonli zafarlarga boy paytida ham xalq bilan birga bo‘lgani, xalqning dardu tashvishi, quvonchu shodligi, orzu-istaklarini xuddi o‘zinikidek qabul qilgani, “Islohot – islohot uchun emas, avvalo inson uchun” degan ezgu g‘oyalariga sodiq qolgani, shu yurt, shu el uchun o‘zi aytmoqchi “yonib yashash kerak”ligini amalda isbotlaganiga guvoh bo‘lasiz”, — deyiladi xabarda.\nKitobdan ayrim parchalar keltirib o‘tilgan:\n“1989-yil 25-iyun. Islom Karimov Farg‘ona viloyatidagi ijtimoiy-iqtisodiy ahvol bilan tanishish maqsadida ushbu viloyatda bo‘ldi. O‘zbekiston rahbari viloyatning shahar va qishloqlariga borib, yuzaga kelgan notinch vaziyat tufayli jabr ko‘rgan odamlar bilan suhbatlashdi, ahvolni barqarorlashtirish, mavjud ijtimoiy muammolarni hal etish bo‘yicha mahalliy rahbarlarga aniq ko‘rsatmalar berdi.”\n“1990-yil 20-iyun. O‘zbekiston SSR Oliy Sovetining ikkinchi sessiyasida Mustaqillik deklaratsiyasi qabul qilindi. Deklaratsiyada huquqiy va demokratik davlat mustaqilligining ustuvorligi, O‘zbekistonning ittifoqdosh respublikalar va boshqa davlatlar bilan munosabatlari shartnomalar asosida belgilanishi va davlat belgilari (gerb, bayroq, madhiya)ni o‘zi ta’sis etishi qayd etildi.”\n“1991-yil 31-avgust. O‘zbekiston Prezidenti Islom Karimov Respublika Oliy Kengashining navbatdan tashqari oltinchi sessiyasida ma’ruza qildi. Ushbu sessiyada mamlakatimiz hayotida buyuk tarixiy voqea sodir bo‘ldi. Yurtboshimiz butun dunyoga O‘zbekiston Respublikasi mustaqilligini e’lon qildi. 1-sentabr – Mustaqillik kuni umumxalq bayrami etib belgilandi”.\nTanlovga mamlakat va xorij ommaviy axborot vositalarida chop etilgan, internet nashrlarida e’lon qilingan ko‘plab materiallar, ilmiy-ommabop maqolalar, Birinchi Prezidentning hayoti va faoliyatiga bag‘ishlangan kitob va risolalar kelib tushgan. Nufuzli hay’at a’zolari tomonidan ularning eng yaxshilari saralanib, 2018-yilning I choragida tanlov g‘oliblarining nomlari e’lon qilinadi.", "category": "Mahalliy", "title": "Birinchi Prezident Islom Karimov faoliyati solnomasi chop etildi", "date": "01/11/2018", "url": "https://daryo.uz/2018/01/11/birinchi-prezident-islom-karimov-faoliyati-solnomasi-chop-etildi/"}
{"content": "Shimoliy Koreyada 21-aprel, juma kuni AQSh fuqarosi hibsga olindi. Yonhap agentligi u KXDRda qo‘lga olingan uchinchi amerikalik ekanligini bildirmoqda, deya xabar beradi “RBK”.\n\nHozircha uning familiyasi Kim ekanligi va Xitoydagi Yanbian universitetida dars bergani ma’lum, xolos. Shuningdek, u Shimoliy Koreyaga gumanitar yordam yetkazish dasturida ham ishtirok etgan.\nKim shunday dasturlardan biri doirasida KXDRga kelgan. Respublikada bir oyga yaqin bo‘lgan va Pxenyan xalqaro aeroportidan uchib ketayotganida qo‘lga olingan.\nUning nima sababdan qo‘lga olingani hozircha ma’lum emas. Vashington mazkur xabarga rasman izoh bermadi.", "category": "Dunyo", "title": "OAV: Shimoliy Koreyada AQSh fuqarosi hibsga olindi", "date": "04/23/2017", "url": "https://daryo.uz/2017/04/23/oav-shimoliy-koreyada-aqsh-fuqarosi-hibsga-olindi/"}
{"content": "Sharqiy Xitoyda yer o‘pirilishi natijasida qurbon bo‘lganlar soni 27 kishiga yetdi, yana 10 kishi bedarak yo‘qolgan, deya xabar bermoqda “TASS” Xitoy markaziy televideniyesiga tayanib.\n\nEslatib o‘tamiz, 14-noyabr, shanba kuni Chjeszyan provinsiyasidagi Lishuy qishlog‘ida sodir bo‘lgan yer o‘pirilishi 27 ta uyni vayron qildi. Ayni paytda u yerda kichik ko‘l yuzaga kelgan, u davom etayotgan jala bilan birga qidiruv ishlarini qiyinlashtirmoqda.\nVoqea joyida qutqaruvchilar, Xitoy Xalq ozodlik armiyasi harbiy xizmatchilari va politsiyachilar — jami 2,3 mingga yaqin kishi ishlamoqda.", "category": "Dunyo", "title": "OAV: Sharqiy Xitoyda yer o‘pirilishi qurbonlari soni 27 kishiga yetdi", "date": "11/17/2015", "url": "https://daryo.uz/2015/11/17/oav-sharqiy-xitoyda-yer-opirilishi-qurbonlari-soni-27-kishiga-yetdi/"}
{"content": "Chevrolet Malibu sedanining keyingi avlodi ota-onalar uchun o‘smirlarga avtomobilning ba’zi tizimlaridan foydalanishni taqiqlash va bolalarning avtomobilni boshqarish uslubi haqida xabardor bo‘lish imkonini beruvchi Teen Driver tizimi bilan ta’minlanadi.\nFeel The Light qo‘shig‘ini ijro etish chog‘ida uning 6 metrlik oq ko‘ylagi proyektorga aylandi va unda suratlar ko‘rsatila boshlandi: yulduzli osmondan tortib multfilm qahramonlarigacha.\nAQShda yashovchi Jordan Spenser va uning eri Rayan bir-biri bilan tanishishidan ancha oldin − 1986-yilda Sesam Place istirohat bog‘ida olingan videolavhada birga bitta kadrda tushib qolgani ma’lum bo‘ldi.\nAvvalgi konferensiyalardan farqli ravishda bu yilgi BMT Modelini noodatiy tarzda o‘tkazish uchun unga 3 kun ajratildi. Ushbu 3 kun belgilangan mavzularni haqiqiy diplomatlarday BMT ruhida muhokama qilish imkoniyatini taqdim etish bilan birga, yana qator foydali va qiziqarli tadbirlarni qamrab oladi.\n“Real” klubi hujumchisi Krishtianu Ronaldu Ispaniya Primerosining 28-turidan o‘rin olgan “Barselona”ga qarshi o‘yinda kataloniyaliklar darvozasiga o‘zining 15-golini urgan.", "category": "Dunyo", "title": "Kunning eng ommabop xabarlari bilan tanishing", "date": "03/23/2015", "url": "https://daryo.uz/2015/03/23/kunning-eng-ommabop-xabarlari-bilan-tanishing-11/"}
{"content": "Qo‘shma Shtatlar 19-fevral, dushanba kuni davlat bayramlaridan biri — Prezidentlar kunini an’anaviy tarzda nishonlaydi, deb yozadi “TASS”.\n\nBoshqa bayram kunlaridan farqli ravishda bu bayramda salyutlar ham, paradlar ham bo‘lmaydi.\nDastlab bu kun birinchi davlat rahbari — Jorj Vashingtonning tug‘ilgan kuniga belgilangan edi. U 1732-yilning 22-fevralida dunyoga kelgan. Biroq 1809-yilning 12-fevralida mamlakatning 16-prezidenti Avraam Linkoln ham dunyoga kelganligi uchun mazkur bayramni yuqoridagi ikki sananing o‘rtalarida — fevralning uchinchi dushanbasida nishonlashga qaror qilingan.", "category": "Dunyo", "title": "AQSh Prezidentlar kunini nishonlamoqda", "date": "02/19/2018", "url": "https://daryo.uz/2018/02/19/aqsh-prezidentlar-kunini-nishonlamoqda/"}
{"content": "Respublikachilar partiyasidan AQSh prezidentligiga nomzod Donald Tramp asosan milliarderlardan iborat iqtisod bo‘yicha maslahatchilar jamoasini tuzdi. Bu haqda “Interfaks” xabar bermoqda. \n\nJami 13 kishi — birinchi galda siyosatchining do‘stlari va biznes bo‘yicha sheriklari Trampning iqtisodiy maslahatchilari safiga kirdi. Ular orasida umuman ayollar yo‘q. \nMaslahatchilar qatorida Continental Resources neftgaz kompaniyasi asoschisi Xarold Xamm, xej-fond rahbari Jon Polson, bankirlar Stiven Kalk va Endi Bil, moliyachi Stiv Faynberg, po‘lat ishlab chiqaruvchi Nucor kompaniyasi sobiq ijrochi direktori Den Di Mikko, Kaliforniya universiteti iqtisod professori Piter Navarro, ko‘chmas mulk bo‘yicha investor Tom Berrak, Wall Street Journal nashri sobiq iqtisodiy sharhlovchisi Stiven Mor, Dune Capital Management yetakchisi Stiven Mnuchin va Vector Group bosh ijrochi direktori Xovard Lorberni ko‘rish mumkin. \nTrampning prezidentlik saylovlaridagi raqibi Hillari Klintonning iqtisodiy maslahatchilari tarkibiga bir necha ayol kirgani bildirilmoqda.\nOldinroq milliarder Karl Aykan Trampning iqtisodiy maslahat kengashi tarkibiga kirishdan bosh tortgani xabar qilingandi.", "category": "Dunyo", "title": "Tramp asosan milliarderlardan iborat iqtisod bo‘yicha maslahatchilar jamoasini tuzdi", "date": "08/08/2016", "url": "https://daryo.uz/2016/08/08/tramp-asosan-milliarderlardan-iborat-iqtisod-boyicha-maslahatchilar-jamoasini-tuzdi/"}
{"content": "Futbol bo‘yicha O‘zbekiston Superligasining 12-turi doirasida OKMK—Andijon uchrashuvi bo‘lib o‘tdi.\n\nO‘yinda hisob 18-daqiqada OKMK goleadori Zafar Polvonov ochdi. 32-daqiqada esa Andijon klubi hujumchisi Ro‘zimboy Ahmedov boshi bilan gol urib, hisobni tenglashtirdi.\nBellashuvdagi so‘nggi gol 73-daqiqada OKMK hujumchisi Shahzodbek Nurmatov tomonidan kiritildi.\nShu tariqa OKMK 12-turga kelib, safardagi ilk g‘alabasini qo‘lga kiritdi.\nSuperliga\n12-tur bahslari\n22-iyun, shanba\nGollar: 0:1 — 18 Polvonov, 1:1 — 32 Ahmedov, 1:2 — 73 Shahzodbek Nurmatov.\n“Andijon”: 77.Vitaliy Mirniy, 4.Farhod Marahmatov (17.Abdulloh Olimov, 57), 7.Oybek Qilichev, 10.Shahzod Ubaydullayev, 18.Dilshod Rahmatullayev (8.Farhod Bekmuratov, 70), 21.Ildar Mamatkazin, 22.Ro‘zimboy Ahmedov, 23.Abdurahmon Abdulhaqov (24.Doniyor Ismoilov, 86), 34.Xushnudbek Avilov, 88.Abror Husinov, 89.Bobir Akbarov.\nOKMK: 32.Suhrob Sultonov, 4.Mirjamol Qosimov (99.Shahzodbek Nurmatov, 73), 5.Dilshod Jo‘rayev, 8.San’at Shihov, 9.Zafar Polvonov, 17.Murod Toshmatov (10.Shohnazar Norbekov, 46), 20.Mirg‘iyos Suleymanov (31.Saydullo Rahmatov, 62), 23.Akmal Shorahmedov, 30.Jasur Umarov, 33.Sardor Rahmonov, 37.Sherzod Fayziyev.\nOgohlantirishlar: Shoxnazar Norbekov 66, Oybek Qilichev 77, Abror Xusinov 82, Shahzodbek Nurmatov 88.", "category": "Sport", "title": "Superliga. OKMK safarda “Andijon”ni mag‘lub etdi", "date": "06/22/2019", "url": "https://daryo.uz/2019/06/22/superliga-okmk-safarda-andijonni-maglub-etdi/"}
{"content": "10-aprel kuni Toshkentda havo o‘zgarib turadi, kunning ikkinchi yarmida yomg‘ir yog‘ishi mumkin. Kechasi 7—9, kunduzi 13—15 daraja iliq bo‘ladi, deb xabar beradi O‘zA.\n\nQoraqalpog‘iston Respublikasi va Xorazm viloyatida havo o‘zgarib turadi, yog‘ingarchilik bo‘lmaydi. Kechasi 16 daraja iliq, shimol bo‘ylab 0-2 darajagacha sovuq, kunduzi 13-18 daraja iliq bo‘ladi.\nBuxoro va Navoiy viloyatlarida havo o‘zgarib turadi, yog‘ingarchilik bo‘lmaydi. Kechasi 5—10, kunduzi 15—20 daraja iliq bo‘ladi.\nToshkent viloyatida havo o‘zgarib turadi, ayrim joylarda yomg‘ir yog‘ishi mumkin. Kechasi 5—10, kunduzi 13—18 daraja iliq bo‘ladi.\nSamarqand, Jizzax va Sirdaryo viloyatlarida havo o‘zgarib turadi, yog‘ingarchilik bo‘lmaydi. Kechasi 5—10, kunduzi 13—18 daraja iliq bo‘ladi.\nQashqadaryo va Surxondaryo viloyatlarida havo o‘zgarib turadi, yog‘ingarchilik bo‘lmaydi. Kechasi 6—11, kunduzi 18—23 daraja iliq bo‘ladi.\nAndijon, Namangan va Farg‘ona viloyatlarida havo o‘zgarib turadi, ba’zi joylarda yomg‘ir yog‘ishi mumkin. Kechasi 5—10, kunduzi 13—18 daraja iliq bo‘ladi.\nRespublikaning tog‘li hududlarida havo o‘zgarib turadi, ayrim joylarda yog‘ingarchilik bo‘lishi mumkin. Kechasi 3 daraja sovuq, 2 daraja iliq, ba’zi joylarda 5 darajagacha sovuq, kunduzi 5—10 daraja iliq bo‘ladi.", "category": "Mahalliy", "title": "10-aprel kuni O‘zbekistonning ayrim hududlarida yomg‘ir yog‘adi", "date": "04/09/2018", "url": "https://daryo.uz/2018/04/09/10-aprel-kuni-ozbekistonning-ayrim-hududlarida-yomgir-yogadi/"}
{"content": "O‘zbekiston hukumati bug‘doy va un narxini liberallashtirishga qaror qildi. Endilikda davlat fermerlardan va donni qayta ishlash korxonalaridan don sotib olish narxini sun’iy ravishda ushlab turmaydi. Natijada yaqin vaqt ichida nonning narxi 1500 so‘mga oshishi kutilmoqda.\n\nDavlat xaridlari bo‘yicha fermerlarning g‘allasiga past narx belgilanishi, uning arzon bahoda sotilishi fermerlar va don korxonalariga iqtisodiy zarar keltirmoqda, bu holat g‘alla hosildorligini oshirishga rag‘batlantirmasligini aytib, Oliy Majlis va hukumatga murojaat qilgan edi.\nShuningdek, davlat donni qayta ishlash korxonalarini fermerlardan 1 kilogrammi 1430 so‘m bug‘doy sotib olishga, keyin ishlab chiqarilgan unni davlat narxida – 1 kilogrammi 1400 so‘mdan sotish bo‘yicha majburiyat yuklagan. Don narxining ko‘tarilishi evaziga, korxonalar zarar ko‘radi va fermerlar bilan hisob-kitob qila olmaydi.\nOliy Majlis Qonunchilik palatasi fermerlarning don narxini oshirish bo‘yicha qilgan murojaatini o‘rganib chiqish uchun ishchi guruh tuzilgani aytilgandi. O‘rganish natijasida narxni liberallashtirish bo‘yicha takliflar ishlab chiqilishi kutilgan.\nShuningdek, davlat narxida un ishlab chiqaruvchilarning aytishicha, ayni vaqtda unning 1 kilogrammi tannarxi 2200—2400 so‘mni tashkil qiladi. Biroq ular unni 1400 so‘mdan sotish majburiyatini olgan.\nUn narxining liberallashtirilishi natijasida unning bir kilogrammi narxi 2000—2500 so‘mgacha ko‘tarilishi mumkin. Non ishlab chiqaruvchilarning dastlabki hisob-kitoblariga ko‘ra, non narxi 40—45 foizga oshishi mumkin. Hozirda buxanka nonning ulgurji narxi 1000 so‘mni tashkil qiladi. Do‘konda esa 1100 so‘mdan sotilmoqda.\n“Hukumat don va un narxini liberallashtirishga qaror qildi. Ha, bu buxanka nonnining 1500 so‘mgacha oshishiga olib keladi. Ammo budjet kam ta’minlangan va ko‘p bolali oilalarning xarajatlarini qoplaydi – ular qariyb 2 million kishini tashkil qiladi. Har bir oilaga har oyda non sotib olish uchun 50 ming so‘mdan mablag‘ ajratiladi”, — deyiladi xabarda.\nHozirda hukumat non uchun sarf-xarajatlarni qoplash uchun oyiga qariyb 1,6 million kishiga 22,5 ming so‘m to‘lamoqda. Kompensatsiya narxini 50 ming so‘mga oshirishga qaror qilingan. Shuningdek, ko‘p bolali oilalar (3 dan ortiq bolali oilalar) uchun kompensatsiya berishga kelishilgan. Shu tariqa kompensatsiya oladigan odamlar soni 1,9—2 millionga yetadi.\nMavzuga doir: “O‘zdonmahsulot”ning fermer xo‘jaliklaridan qarzi borligi va uni to‘lashga imkoni yo‘qligi ma’lum qilindi\nEslatib o‘tamiz, nonning narxi oxirgi marta 2018-yil sentabr oxirida 1100 so‘mga ko‘tarilgandi. Bundan oldin non narxi qariyb 5 yil davomida 600 so‘m qilib ushlab turilgandi. O‘zbekistonda mahalliy undan qolipli non ishlab chiqaruvchilar 2020-yilning 1-iyulidan QQSdan ozod etilgan.", "category": "Mahalliy", "title": "O‘zbekistonda non narxi 40—45 foizga oshadi", "date": "10/12/2019", "url": "https://daryo.uz/2019/10/12/ozbekistonda-non-narxi-40-45-foizga-oshadi/"}
{"content": "20th Century Fox kinostudiyasi “Begona: Vasiyat” (Alien: Covenant) nomli qo‘rqinchli filmning birinchi treylerini YouTube’dagi kanalida e’lon qildi.\n\nKinokartina rejissori Ridli Skott. Bosh rollarni Maykl Fassbender va Ketrin Uoterston ijro etgan.  Mazkur film 2017-yilning may oyi katta ekranlarga chiqadi.\n\nQuyida dekabr oyida treylerlari chiqqan kinokartinalar bilan tanishish mumkin.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Yangi “Begona: Vasiyat” nomli qo‘rqinchli filmning birinchi treyleri chiqdi (video)", "date": "12/26/2016", "url": "https://daryo.uz/2016/12/26/yangi-begona-vasiyat-nomli-qorqinchli-filmning-birinchi-treyleri-chiqdi-video/"}
{"content": "2020-yilning 14-mart kuni O‘zbekistonning Bishkek shahridagi elchixonasi Qirg‘izistonning qator universitetlarida o‘qishini ko‘chirish va vatanda ta’lim olish uchun hujjatlarini olmoqchi bo‘lgan o‘zbekistonlik talabalarning turnaqator navbatlarda turib qolayotgani haqidagi xabarni tasdiqladi. Bu haqda Tashqi ishlar vazirligi xabar qilgan.\n\nVaziyat elchixona nazorati ostida. Muammoni belgilangan tartibda hal qilish uchun Qirg‘iziston rasmiylari bilan muzokaralar o‘tkazilgan.\nShuningdek, O‘zbekistonning ta’lim muassasalari vakillari tegishli hujjatlarni markazlashtirilgan tartibda olish uchun Qirg‘iziston universitetlariga yuborildi, deyiladi xabarda.\nTashqi ishlar vazirligi vatandoshlarga zarur holatlarda O‘zbekistonning Bishkekdagi elchixonasiga +996-312-986-296 telefon raqami orqali murojaat qilishlari mumkinligini ham eslatgan.\nMavzuga doir: \n7-mart kuni Qirg‘izistonda koronavirus sabab barcha sport musobaqalari bekor qilingan, 12-mart kuni savdo, xizmat ko‘rsatish va umumiy ovqatlanish sohasida faoliyat yurituvchi jismoniy va yuridik shaxslarga ham ommaviy tadbirlarni o‘tkazmaslik tavsiya etilgan. Qirg‘iziston hukumati koronavirus qayd etilgan davlatlarga borgan xorijliklarning mamlakatga kirishini taqiqlangan, 16-martdan boshlab barcha maktablar va oliy ta’lim muassasalari karantinga yopiladi.", "category": "Mahalliy", "title": "TIV Qirg‘izistonda vatanga qaytish uchun navbatda turgan o‘zbekistonlik talabalar haqidagi xabarni tasdiqladi", "date": "03/15/2020", "url": "https://daryo.uz/2020/03/15/tiv-qirgizistonda-vatanga-qaytish-uchun-navbatda-turgan-ozbekistonlik-talabalar-haqidagi-xabarni-tasdiqladi/"}
{"content": "O‘zbekiston 2015/16-yilgi mavsumda jahon paxta bozorida o‘zining 7 foizlik ulushini saqlab qoladi, ya’ni 500 ming tonna paxta tolasini eksport qiladi. Bu haqda, Toshkentda ochilgan 11-xalqaro paxta yarmarkasi doirasida tashkil etilgan anjuman ma’lumotlariga asoslanib, “Gazeta.uz” xabar bermoqda.\n\nPaxta bo‘yicha xalqaro maslahat qo‘mitasi (ICAC) ma’lumotlariga ko‘ra, tashqi bozorga paxta tolasini yetkazib berish bo‘yicha AQSh (29 foiz), Hindiston (16 foiz) va Pokiston (10 foiz) yetakchilikni saqlab qolmoqda. 2015/16-yilgi mavsumda jahon bo‘ylab paxta tolasi ishlab chiqarish hajmi 9,2 foizga — 23,9 million tonnagacha pasayadi, uning iste’moli esa 2 foizga — 25 million tonnagacha oshadi.\nICAC’ning dastlabki baholashlariga ko‘ra, paxta ishlab chiqaruvchi asosiy mamlakat — Xitoyda talabning pasayishi va ayni vaqtda Braziliya, Hindiston va O‘zbekistonda paxta hosilining yuqori bo‘lishi munosabati bilan, 2015/16-yilgi mavsumda bir funt (450 gramm) paxtaning xalqaro narxi 67-68 sent miqdorida saqlanib qoladi.\n“Hukumat paxta tolasini qayta ishlash bo‘yicha yangi ishlab chiqarishlarni tashkil etish va mavjud quvvatlarni oshirish hisobiga eksportni qisqartirish siyosatini maqsadli ravishda davom ettirmoqda”, — dedi konferensiya ochilishida O‘zbekiston bosh vaziri Shavkat Mirziyoyev. Uning so‘zlariga ko‘ra, “samarali logistika tizimi hamda optimal yo‘nalish va koridorlarning tanlanishi o‘zbek paxta tolasining o‘z vaqtida barcha iste’molchilarga yetib borishini ta’minlaydi”.\nO‘zbekiston Tashqi iqtisodiy aloqalar, investitsiyalar va savdo vazirligi ma’lumotlariga ko‘ra, o‘zbek paxtasining joriy mavsumdagi asosiy xaridorlari yana Bangladesh (29 foiz), Xitoy (26 foiz), Janubiy Koreya (7 foiz) va Eron (5 foiz) bo‘ladi. “So‘nggi yillardagi o‘rtacha hosildorlikdan kelib chiqib, 2015-yilgi paxta hosilidan tola tayyorlash hajmi 1 million tonnaga yaqin bo‘ladi”, — dedi “O‘zpaxtasanoat” uyushmasi boshqaruvi raisi Farhod Omonov.\n“O‘zbekyengilsanoat” kompaniyasi ma’lumotlariga ko‘ra, 2015—2020-yillarda mamlakat yengil sanoat sohasi modernizatsiyasi uchun 1 milliard dollarga yaqin mablag‘ yo‘naltiriladi. Dastur paxta tolasini mahalliy darajada qayta ishlashni joriy yildagi 44 foizdan 2020-yilda 70 foizga olib chiqishni, o‘z navbatida, tekstil mahsulotlari eksporti hajmini hozirgi 800 million dollardan 1,5 milliard dollarga ko‘tarishni nazarda tutadi.\nO‘zbekistonda har yili 3,5 million tonnaga yaqin paxta xomashyosi va 1—1,2 million tonna paxta tolasi tayyorlanadi. So‘nggi 10 yil ichida paxta tolasining ichki iste’moli mamlakatda 15 foizdan 40 foizgacha oshdi.", "category": "Mahalliy", "title": "O‘zbekiston jahon paxta eksportidagi o‘zining 7 foizlik ulushini saqlab qoladi", "date": "10/15/2015", "url": "https://daryo.uz/2015/10/15/ozbekiston-jahon-paxta-eksportidagi-ozining-7-foizlik-ulushini-saqlab-qoladi/"}
{"content": "Mashhur turk aktyori Burak Ozchivit “Tirilish. Usmon” serialida Usmoniylar saltanati asoschisi Usmon obrazida namoyon bo‘ladi. Bu haqda “Tekden film” va “Bo‘zdag‘ film” boshqaruv kengashi raisi Mehmet Bo‘zdag‘ o‘zining Instagram’dagi shaxsiy sahifasida xabar bergan, deb yozadi MyDay.\n\nMazkur serial hozirda dunyoning turli davlatlarida namoyish etilayotgan “Tirilish. Erto‘g‘rul” serialining davomi bo‘lib, 2019—2020-yillarda suratga olinib, efirga uzatiladi.\nMa’lumot uchun, turk rejissori va prodyuseri Mehmet Bo‘zdag‘ 15-oktabr kuni  “Jaloliddin Manguberdi” tarixiy serialini tasvirga olish ishlarida hamkorlik borasida muzokaralar o‘tkazish maqsadida O‘zbekistonga tashrif buyurgan edi.", "category": "Madaniyat", "title": "Burak Ozchivit Mehmet Bo‘zdag‘ning “Tirilish. Usmon” serialida bosh qahramonni gavdalantiradi", "date": "10/24/2018", "url": "https://daryo.uz/2018/10/24/burak-ozchivit-mehmet-bozdagning-tirilish-usmon-serialida-bosh-qahramonni-gavdalantiradi/"}
{"content": "O‘zbekistonlik Kamola Umarova Qozog‘istonning Chimkent shahrida davom etayotgan, mukofot jamg‘armasi 10 ming dollardan iborat Shymkent Open tennis turnirida o‘z ishtirokini yakunladi.\n\nXalqaro tennis federatsiyasi rasmiy saytining ma’lum qilishicha, chorak finalda o‘zbekistonlik 16 yoshli tennischi turnirning birinchi raketkasi, 20 yoshli qozog‘istonlik Kamila Kerimbayevaga qarshi kortga chiqdi. Bir soat 3 daqiqa davom etgan bellashuvda 6:2, 6:1 hisobi qayd etilib, Kerimbayeva foydasiga hal bo‘ldi.\nEslatib o‘tamiz, musobaqaning asosiy to‘riga imtiyozli yo‘llanma asosida qo‘yilgan Umarova birinchi davrada rossiyalik Polina Novikovani 6:4, 6:2, ikkinchi davrada boshqa bir rossiyalik tennischi, Darya Lodikovani 6:4, 6:2 hisobida mag‘lub qilgan edi.", "category": "Sport", "title": "O‘zbekistonlik tennischi Kamola Umarova Chimkentdagi turnirda o‘z ishtirokini yakunladi", "date": "04/21/2016", "url": "https://daryo.uz/2016/04/21/ozbekistonlik-tennischi-kamola-umarova-chimkentdagi-turnirda-oz-ishtirokini-yakunladi/"}
{"content": "Amirliklarning “Al-Jazira” futbol klubi bilan 2 yillik kelishuvga erishgan Sardor Rashidov Fransiya chempionatiga borib qo‘shilishi mumkin. Bu haqda “Championat.asia” nashri xabar berdi.\n\nAyni paytda Rashidovning “Al-Jazira” bilan munosabatlari joyida emas, deyiladi xabarda. Nafaqat u, balki jamoaning ikki yetakchi futbolchisi ham klubdagi holatdan norozi bo‘lib, boshqa jamoalarga o‘tib ketdi. Avvaliga Lassana Diarra Yevropaga qaytib ketgan bo‘lsa, keyinroq BAA termasi hujumchisi Ahmad Halil “Al-Ayn” variantini afzal bilgandi.\nYevropada transfer oynasi yakuniga bor-yo‘g‘i 2 kun vaqt qoldi. Shundan kelib chiqib, Fransiyaning “Renn” futbol klubi Rashidovni yozda o‘z safiga chorlashi mumkin. Ayni paytda “Renn”ni Sabri Lyamushi murabbiy sifatida boshqarmoqda. Bir yil avval Lyamushi Qatarning “Al-Jaish” klubida Sardor Rashidovga murabbiylik qilgan bo‘lib, ular Qatar Yulduzlar Ligasida vitse-chempion bo‘lgan, Chempionlar Ligasida esa yarim finalga qadar yetib borgandi.\n\n“Al-Jazira” amaldagi chempion bo‘lsa-da, ayni paytda gollandiyalik mutaxassis qo‘l ostida natijalari ancha pasayib ketgan. Sardor Rashidovni klublar o‘rtasidagi Jahon Chempionatining birorta o‘yinida maydonga tushirmagan mutaxassis jamoasi ayni paytda 6-o‘rinni egallab turibdi. Debyutant klub bo‘lishiga qaramay, Aziz Haydarovning “Ajman” klubi 5-o‘ringa ko‘tarilib olgan.\nBAA chempionatida, shuningdek, Otabek Shukurov hamda Igor Sergeyev jamoalari ham bor. Shukurov kelgach, “Sharja” ketma-ket uch o‘yinda zafar quchgandi. Bu safar futbolchi jamoasi bilan ilk mag‘lubiyatini qabul qilib olgan. Sergeyev jamoasi esa turnir jadvalida so‘nggi o‘rinni egallab turibdi.\n", "category": "Sport", "title": "Sardor Rashidov kuchli beshlikda to‘p suradigan Zeytullayevdan keyingi o‘zbekistonlik futbolchi bo‘lishi mumkin", "date": "01/30/2018", "url": "https://daryo.uz/2018/01/30/sardor-rashidov-kuchli-beshlikda-top-suradigan-ozbekistonning-ilk-futbolchisi-bolishi-mumkin/"}
{"content": "Germaniyaning Shlotaym shahriga qarashli JFL-Schlotheim maktabi bilan hamkorlikda Toshkentda futbol maktabi ochiladi. Bu haqda “Championat.asia” nashri ma’lumot berdi.\n\nMaktab uchta yosh toifasida faoliyat olib boradi: U11 (2006), U10 (2007/08) va U9 (2009/10). Har bir guruhga 23 nafardan bola qabul qilinadi va ularning 20 nafari shartnoma asosida faoliyat olib boradi. Uch nafari esa maktab fondi asosida qabul qilinadi.\nYevropa metodikasiga ko‘ra, bu yerda bolani avvalo yetuk inson bo‘lib yetishishi uchun urg‘u beriladi. Maktab murabbiylari bahor va yoz oylarida Germaniyada malakasini oshirib qaytadi. Bu vaqtda germaniyalik murabbiylar ularning o‘rnida Toshkentda mashg‘ulot o‘tkazadi. Ularda maxsus shifokor ishtirok etib, bolaning salomatligini nazorat qiladi.\nJFL-Tashkent futbol maktabi ingliz va nemis tillarini o‘rgatishi bilan farq qiladi. Unda maktab fanlari jiddiy nazorat qilinadi. Rejaga ko‘ra, maktab o‘quvchilarni 15-fevral sanasidan boshlab qabul qiladi.\nKompaniyaning Toshkentdagi filiali asoschilaridan biri Dilshod Qoriyev baza masalasi deyarli hal bo‘lgani haqida aytib, uning qayerda joylashganini sir saqlagan. Qoriyevning ishontirib aytishicha, bazadagi shart-sharoitlar ota-onalarni quvontiradi.\nYevropada farzandingizni futbol maktabiga olib borsangiz, uning futbolchi bo‘lib yetishishiga yuz foiz kafolat berilmaydi. Ammo bolangizning boshqa fanlardan qolib ketmasligi, kun kelib boshqa kasbni tanlamoqchi bo‘lsa, qiyinchiliksiz o‘sha sohada davom etishini ta’minlaydi. Chunki ular yosh futbolchiga o‘z farzandi sifatida qaraydi. Biz ham shu metodikani qo‘llashni niyat qilayapmiz.\nBizga kelgan bolakay futboldan tashqari maktabning boshqa fanlarini ham mukammal bilsin. Deylik, 16 yoshli boladan futbolchi chiqmadi. Ammo u kamida nemis va ingliz tilini biladi, rus tilida gaplashadi. Agar biz Germaniya metodikasini to‘liq o‘zlashtirib olsak, yillar o‘tib oliy ligamizda bizning maktabdan chiqadigan ko‘p futbolchilarni ko‘rishimiz mumkin bo‘ladi. Ishimiz samarasini yaqin 6 yilda ko‘ramiz.\nDilshod Qoriyev, JFL-Tashkent asoschilaridan biri", "category": "Sport", "title": "Toshkentda ingliz va nemis tillarini o‘rgatadigan Germaniya metodikasi asosidagi futbol maktabi ochiladi", "date": "01/23/2017", "url": "https://daryo.uz/2017/01/23/toshkentda-ingliz-va-nemis-tillarini-orgatadigan-germaniya-metodikasi-asosidagi-futbol-maktabi-ochiladi/"}
{"content": "Beeline aloqa operatori Samarqand viloyati hududidagi GSM va 3G tarmoqlari qoplami hamda hajmini kengaytirdi, deb xabar berdi kompaniya matbuot xizmati. Xususan, Kattaqo‘rg‘on shahrida yangi baza stansiyalari ishga tushirildi va signal sifati yaxshilandi.\n\n“Samarqand viloyati aholisini sifatli aloqa va mobil internet bilan ta’minlash uchun so‘nggi bir necha oy mobaynida yangi uskunani ishga tushirdik, — deydi kompaniyaning Markaziy hududiy filiali direktori Dilshod Anarmetov. — Ushbu qurilish va ishga tushirish ishlari Beeline’ning xizmatlarini yaxshilash bo‘yicha navbatdagi qadam bo‘lib, bu kompaniyaning bozordagi o‘rnini mustahkamlash hamda abonentlarning ishonchini oqlashga xizmat qiladi”.\nKattaqo‘rg‘on shahri Kattaqo‘rg‘on tumanidagi Miraliyev ko‘chasida Beeline tarmog‘ining qoplami sezilarli darajada yaxshilandi. Ushbu manzil Samarqand va Kattaqo‘rg‘onning asosiy qatnov yo‘lini birlashtiradi.", "category": "Texnologiyalar", "title": "Beeline Samarqandda 3G va GSM tarmog‘ini kengaytirdi", "date": "04/30/2014", "url": "https://daryo.uz/2014/04/30/beeline-samarqandda-3g-va-gsm-tarmogini-kengaytirdi/"}
{"content": "Rossiya prezidenti Vladimir Putin Moskvadagi “Qizil maydon”da joylashgan Jahon Chempionati bog‘iga tashrif buyurdi, deb xabar beradi “Gazeta.ru”.\n\nPutin u yerda bir necha bor to‘p bilan muomalada bo‘lgan. Prezident u yerda FIFA prezidenti Janni Infantino bilan uchrashuv o‘tkazgan. Ikkala prezident ham mexanik darvozabonga ikkita gol urishga erishdi. Keyin esa ular maydonga o‘tib, ultrakichik o‘yin o‘tkazishdi — Infantino Putinga uzatma berdi. Rossiya prezidentining hujumini esa bu safar haqiqiy darvozabon muvaffaqiyatli bartaraf etdi.\nQuyida shu holatlar aks etgan fotogalereyani tomosha qilishingiz mumkin.\n\n\n\n\n\n", "category": "Sport", "title": "Vladimir Putin va Janni Infantino futbol o‘ynaganda (fotogalereya)", "date": "06/30/2018", "url": "https://daryo.uz/2018/06/30/vladimir-putin-va-janni-infantino-futbol-oynaganda-fotogalereya/"}
{"content": "Hind kinolarini tomosha qilayotganimizda aktrisalarning go‘zal raqsiga, go‘zal noz-u karashmalariga mahliyo bo‘lib qolamiz. Ayniqsa, ularning pardoz-andozlari kishini beixtiyor mahliyo qilib qo‘yadi. Sevimli hind aktrisalarimiz pardoz bo‘yoqlarisiz aslida qanday ko‘rinishga ega? Keling, yaxshisi bunga o‘zingiz baho bering.\n\n\n\n\n\n\n\n\n\n\n\n\n\n\n\nTog‘ri, ular orasida tabiiy chiroy egalari ham mavjud. Ammo tinimsiz pardoz qilish oqibatida ularning makiyajsiz asl qiyofasi ham insonlarni hayratga solishi mumkin. Siz nima deb o‘ylaysiz? “Onangni otangga bepardoz ko‘rsatma ” deganlaridek, ayollarga pardoz-andoz kerak deb hisoblaysizmi? Yoki  tabbiy go‘zallik tarafdorimisiz?", "category": "Madaniyat", "title": "Bollivud aktrisalari pardozsiz qanday ko‘rinadilar? (foto)", "date": "04/10/2013", "url": "https://daryo.uz/2013/04/10/bollivud-aktrisalari-pardozsiz-qanday-korinadilar/"}
{"content": "Facebook kompaniyasi MSQRD dasturi uchun niqoblarni o‘zining to‘g‘ridan-to‘g‘ri translyatsiyalar servisi — Facebook Live’ga kiritmoqchi. Bu haqda, The Verge nashriga asoslanib, “Gazeta.ru” xabar bermoqda.\n\nIjtimoiy tarmoqning Facebook Live bo‘yicha direktori Fiji Simoning so‘zlariga qaraganda, filtrlarni qo‘llab-quvvatlaydigan translyatsiyani bevosita MSQRD dasturi orqali ishga tushirish mumkin bo‘ladi.\nEkspertlarning fikricha, niqoblarni Facebook Live’ga integratsiya qilish bilan ijtimoiy tarmoq bir muddat ilgari maxsus linzalarni ishga tushirgan Snapchat messenjeriga yetib olmoqchi.", "category": "Texnologiyalar", "title": "MSQRD niqoblari Facebook Live’ga integratsiya qilinadi", "date": "06/24/2016", "url": "https://daryo.uz/2016/06/24/msqrd-niqoblari-facebook-livega-integratsiya-qilinadi/"}
{"content": "Britaniyalik xonanda Adelning “25” nomli yangi albomi Buyuk Britaniya va AQSh musiqasi tarixidagi eng tez sotilgan to‘plamga aylandi. Bu haqda “TASS” xabar bermoqda.\n\n“25” sotuvga chiqqanidan so‘ng Buyuk Britaniyada 800 mingdan ziyod nusxasi xarid qilindi. Adel shu tariqa Oasis  guruhining 18 yil avval o‘rnatilgan rekordini yangiladi: o‘shanda guruhning Be Here Now albomi yetti kun mobaynida 696 ming nusxada tarqalgandi.\nAQShda esa “25” besh kunning ichida 2,8 million dona xarid qilingan, hafta oxirigacha bu ko‘rsatkich 2,9 millionga yetishi mumkin. Bu esa mazkur mamlakatda ham yangi rekord o‘rnatilganidan dalolat beradi. Avvalgi rekord Amerikaning ’N Sync pop-guruhiga tegishli bo‘lib, uning 2000-yilda chiqarilgan No Strings Attached albomi bir haftada 2,41 million nusxada sotilgan.\nAdel 10 ta “Gremmi”, 5 ta Brit Awards mukofotlari laureati hamda “Oltin Globus” va “Oskar” mukofotlari sohibi hisoblanadi.", "category": "Madaniyat", "title": "Adelning yangi albomi Buyuk Britaniya va AQShda sotilish bo‘yicha rekord o‘rnatdi ", "date": "11/29/2015", "url": "https://daryo.uz/2015/11/29/adelning-yangi-albomi-buyuk-britaniya-va-aqshda-sotilish-boyicha-rekord-ornatdi/"}
{"content": "Facebook foydalanuvchilarga bitta Hikoya (Story)ning o‘zini bir yo‘la Mark Sukerbergga tegishli uchta ijtimoiy tarmoqda chop etish imkoniyatini taqdim etmoqchiga o‘xshaydi, deb yozadi Hi-Tech Mail.Ru.\nFoydalanuvchilar ma’lum qilishicha, kompaniya Instagram’dan Stories’ni bevosita WhatsApp statusiga kross-post qilishni sinovdan o‘tkazmoqda. Braziliya blogi interfeysning pastki chap burchagidagi yangi funksiyani ko‘rsatuvchi Stories skrinshotini e’lon qildi.\n\nShu tariqa, foydalanuvchilar Instagram’da Stories yaratib, so‘ng darhol u bilan Facebook, Messenger va WhatsApp’da bo‘lishishi mumkin bo‘ladi.", "category": "Texnologiyalar", "title": "WhatsApp’da Instagram’ning asosiy funksiyalaridan biri paydo bo‘ladi", "date": "01/08/2018", "url": "https://daryo.uz/2018/01/08/whatsappda-instagramning-asosiy-funksiyalaridan-biri-paydo-boladi/"}
{"content": "23-may, chorshanba kuni Tashqi savdo vazirligida Yevropa Ittifoqining Sharqiy Yevropa va Markaziy Osiyo bo‘yicha Kengashi ishchi guruhi delegatsiyasi bilan muzokaralar o‘tkazildi. Bu haqda Tashqi savdo vazirligi matbuot xizmati “Daryo”ga xabar berdi.\n\nMuzokaralar davomida O‘zbekiston va Yevropa Ittifoqi o‘rtasida savdo-iqtisodiy aloqalarni kengaytirish masalasi muhokama qilindi.\nYevropa Ittifoqi O‘zbekistonning savdo-iqtisodiy sohadagi asosiy hamkorlaridan biridir. 2017-yili Yevropa Ittifoqiga a’zo mamlakatlar bilan tovar ayirboshlash hajmi 2,5 milliard AQSh dollarini tashkil qildi. Jumladan, 420,7 million AQSh dollari eksport hissasiga to‘g‘ri keladi.\n“Yevropa Ittifoqi bilan savdo aloqalarini yaxshilashning yo‘llaridan biri — Plyus preferensiyalarning (imtiyozlar) asosiy dasturi (GSP+) doirasida O‘zbekistonga bir taraflama imtiyozlar taqdim qilinishi. Hozirda O‘zbekiston nisbatan Preferensiyalarning asosiy dasturidan (GSP) foydalanmoqda. Unga ko‘ra, O‘zbekiston Yevropa Ittifoqiga bojxona to‘lovlarisiz 3000 ta tovar pozitsiyalarini va kamaytirilgan stavkalar asosida 3200 ta tovar pozitsiyalarini yuborishi mumkin. Agar GSP+ dasturi bo‘yicha imtiyozlar taqdim qilinsa, O‘zbekiston 6200 ta tovar pozitsiyalarini bojsiz ayirboshlash imkonini qo‘lga kiritadi”, — dedi Tashqi savdo vaziri Jamshid Xo‘jayev.\nShuningdek, vazir Yevropa Ittifoqi mamlakatlari tomonidan tekstil mahsulotlarining ikki taraflama savdosi to‘g‘risidagi kelishuvga amalga qilinishi O‘zbekiston uchun muhim ekanini ta’kidladi. Biroq Yevropa Ittifoqi bilan hamkorlik to‘g‘risidagi kelishuvga o‘zgartirishlar kiritish haqidagi protokolning imzolanganiga bir yil bo‘lganiga qaramasdan, YeI mamlakatlari O‘zbekiston tomonidan tekstil mahsulotlarining yetkazib berilishida qiyinchiliklar yaratmoqda. Muzokaralar davomida YeI vakillari bojxona xizmatlari va a’zo mamlakatlarning hukumatlariga tekstil to‘g‘risidagi protokolning shartlarini tushuntirish masalasini ko‘rib chiqishga va’da berdi.\nShuningdek, Jamshid Xo‘jayev logistika tizimining muhimligini ta’kidladi. Aloqalarni yaxshilash uchun vazir TRASEKA transport korridorini rivojlantirish va texnologik kamchiliklarni tugatishni taklif qildi.\n“O‘zbekiston-YeI” hamkorlik qo‘mitasi va uning qoshidagi iqtisodiyot, savdo va investitsiyalar qo‘mitasining 6—8-iyun kunlari Bryusselda bo‘lib o‘tadigan navbatdagi yig‘ilishiga tayyorgarlik boshlangan. Unda ikki taraflama va mintaqaviy hamkorlik masalalarini muhokama qilish rejalashtirilgan.", "category": "Mahalliy", "title": "Tashqi savdo vaziri Yevropa Ittifoqi Kengashi delegatsiyasi bilan uchrashdi", "date": "05/24/2018", "url": "https://daryo.uz/2018/05/24/tashqi-savdo-vaziri-yevropa-ittifoqi-kengashi-delegatsiyasi-bilan-uchrashdi/"}
{"content": "Futbol bo‘yicha O‘zbekiston milliy terma jamoasi JCh—2018 saralashi doirasidagi so‘nggi ikki o‘yinga tayyorgarlik yig‘ini o‘tkazishi munosabati bilan, Oliy Liga 19-tur uchrashuvlari taqvimida o‘zgarish yuz berdi.\nMavzuga doir: Samvel Babayan Xitoy va Janubiy Koreyaga qarshi 27 futbolchini chaqirdi. Ular orasida “Jubilo Ivata”dagi Fozil Musayev ham bor\nO‘zbekiston Professional futbol ligasi matbuot xizmati xabariga ko‘ra, turning “Paxtakor” — “Mash’al”, “So‘g‘diyona” — “Nasaf”, “Olmaliq” — “Lokomotiv” o‘yinlari noma’lum muddatga qoldirilgan.\n\nMazkur uchrashuvlar tegishlicha 25 va 26-avgust kunlari bo‘lib o‘tishi lozim edi. Qayd etish joiz, 20-avgustdan yig‘inga kirishadigan O‘zbekiston milliy termasi 25-avgust kuni Toshkentda Qirg‘izistonga qarshi o‘rtoqlik uchrashuvi o‘tkazadi.\nMavzuga doir: Qirg‘iziston milliy termasi Toshkentga O‘zbekistonda o‘ynaydigan bitta va hozir jamoasi yo‘q ikki futbolchi bilan keladi\nQayd etishlaricha, uchrashuvlar “Paxtakor”, “Lokomotiv” va “Nasaf” jamoalari iltimosiga ko‘ra qoldirilgan. Ushbu klublar O‘zPFL Reglamentining 4-moddasi 4.24-bandida ko‘zda tutilgan huquqi (“milliy terma jamoaga uch va undan ortiq futbolchilarning chaqirilishi munosabati bilan o‘yinlar sanasini o‘zgartirish”)dan foydalangan.\nO‘zbekiston milliy terma jamoasi bosh murabbiyi Samvel Babayan bo‘lajak uchrashuvlarga jami 27 nafar futbolchi chaqirgan bo‘lib, ularning 16 nafari Oliy Liga klublari vakillaridir. Xususan, “Paxtakor”dan olti nafar, “Lokomotiv”dan besh nafar, “Nasaf”dan uch nafar, “Qo‘qon-1912” va “Bunyodkor”dan esa bittadan futbolchi termadan chaqiruv olgan.\nO‘zPFL qoldirilgan uchrashuvlarning qachon o‘tkazilishi yuzasidan qo‘shimcha axborot berishini bildirgan.\nQayd etish joiz, JCh—2018 saralash so‘nggi guruh bosqichi o‘yinlari taqvimi tasdiqlangani va unda O‘zbekiston milliy terma jamoasi aniq bo‘lganiga bir yildan oshdi. 2017-yilgi Oliy Liga bahslari taqvimi esa yil boshida ishlab chiqilgan.", "category": "Sport", "title": "O‘zbekiston milliy termasiga chaqirilgan 14 futbolchi sabab Oliy Liganing uchta o‘yini qoldirildi", "date": "08/17/2017", "url": "https://daryo.uz/2017/08/17/ozbekiston-milliy-termasiga-chaqirilgan-14-futbolchi-sabab-oliy-liganing-uchta-oyini-qoldirildi/"}
{"content": "O‘zA muxbiri yaqinlashib kelayotgan Yangi yil bayramini osoyishtalik bilan o‘tkazish yuzasidan ko‘rilayotgan chora-tadbirlar haqida O‘zbekiston Respublikasi ichki ishlar vazirining o‘rinbosari Saidkarim Nishonboyev bilan suhbatlashdi.\n\n— Ichki ishlar idoralari tizimida bayram kunlari tinchlik va xavfsizlikni ta’minlashga qaratilgan chora-tadbirlar tasdiqlangan reja asosida amalga oshirilmoqda. Bunda tegishli tashkilotlar bilan hamkorlikda jamoat tartibini saqlash, yo‘l harakati va yong‘in xavfsizligini ta’minlash hamda favqulodda vaziyatlarning oldini olishga alohida e’tibor qaratilmoqda.\nYurtimizning har bir go‘shasi, ayniqsa, bayram tadbirlari o‘tkaziladigan joylar soha xodimlarining alohida e’tiborida. Noxush holatlar yuzaga kelishiga yo‘l qo‘ymaslik, xavfsizlikni ta’minlash yuzasidan maxsus reydlar o‘tkazilmoqda. Bu jarayonda mahalliy hokimliklar, jamoat tashkilotlari vakillari, xususan, mahalla fuqarolar yig‘inlari raislari, posbonlar faol ishtirok etib, tadbirlar davomida aniqlanayotgan kamchiliklar, huquqbuzarliklar o‘z vaqtida bartaraf etilmoqda.\n— Yangi yil yaqinlashishi bilan pirotexnika vositalari paydo bo‘lishi sir emas. Uning bozorlarimizga noqonuniy kirib kelishi va tarqalishining oldini olish borasida qanday ishlar qilinmoqda?\n— Pirotexnika vositalarining inson salomatligiga zarari va yong‘inlarni keltirib chiqarishi mumkinligi inobatga olinib, mamlakatimizda ulardan noqonuniy foydalanish taqiqlangan. O‘zbekiston Respublikasining Jinoyat va Ma’muriy javobgarlik to‘g‘risidagi kodekslarida pirotexnika buyumlarini qonunga xilof ravishda ishlab chiqarganlik, tayyorlaganlik, saqlaganlik, tashiganlik, jo‘natganlik, ulardan foydalanganlik, shuningdek, ularni qonunga xilof ravishda olib kirganlik yoki sotganlik uchun huquqbuzarlik buyumlarini musodara qilish bilan birga jinoiy va ma’muriy javobgarlik belgilangan.\nAmmo nafsini jilovlay olmagan ayrim kimsalar tomonidan pirotexnika vositalarini yurtimizga yashirincha olib kirish va sotishga urinish holatlari hamon uchrab turibdi. Misol uchun, Qashqadaryo viloyatining Shahrisabz tumanida yashovchi Qahramon Rajapov pirotexnika vositalarini sotish maqsadida olib ketayotgan vaqtda qo‘lga tushdi. Uning yukxaltalari ko‘zdan kechirilganda 5,5 million so‘mlikka yaqin turli pirotexnika vositalari borligi aniqlanib, daliliy ashyo sifatida olingan.\nToshkent shahar Olmazor tumanida yashovchi Hakima Ahmedova o‘z xonadonidan pirotexnika vositalarini sotish maqsadida olib chiqayotgan vaqtida to‘xtatilgan. Uning mahsulotlari ko‘zdan kechirilganda, xorijda ishlab chiqarilgan umumiy narxi 9,3 million so‘mlikdan ziyod “salyut”lar borligi ayon bo‘ldi. Poytaxtimizdagi Farhod dehqon bozori hududida o‘tkazilgan tadbir davomida fuqaro Shahobiddin Yusupov ko‘p miqdorda pirotexnika vositalarini sotayotgani aniqlandi.\nPirotexnika vositalarining noqonuniy aylanishiga chek qo‘yish borasida 37 mingdan ortiq reyd o‘tkazildi. Natijada 127 holat aniqlanib, ular yuzasidan to‘plangan hujjatlar qonuniy chora ko‘rish uchun tegishli idoralarga yuborildi. 150 mingga yaqin pirotexnika vositalari musodara qilindi.\n— Yong‘in xavfsizligini ta’minlash ham osoyishtalikning muhim omillaridan. Bu yo‘nalishda amalga oshirilgan ishlar qanday samara bermoqda?\n– Bayram arafasida yong‘in xavfsizligi tadbirlari yanada kuchaytirildi. Soha xodimlari aholi o‘rtasida yong‘in xavfsizligi qoidalariga rioya etish yuzasidan tushuntirish ishlarini davom ettirmoqda.\nShu o‘rinda aytib o‘tish kerakki, yong‘in xavfsizligi xizmatining moddiy-texnik bazasini mustahkamlash, xodimlarning jangovar tayyorgarligini, kasb ko‘nikmalarini oshirish yuzasidan amalga oshirilayotgan ishlar ijobiy natija bermoqda. Misol uchun, so‘nggi besh yilda sodir bo‘lgan yong‘inlarning deyarli 80 foizi boshlang‘ich davrida bartaraf etildi. Natijada ming nafarga yaqin inson hayoti asrab qolindi, 460 milliard so‘mlikdan ortiq mol-mulk qutqarib qolindi.\nBayram kunlari yo‘l harakati xavfsizligini ta’minlash bo‘yicha ham tizimli ishlar olib borilmoqda. Yo‘l-patrul xizmati maskanlarida avtotransport vositalari qat’iy tekshiruvdan o‘tkazilmoqda. Aholi xavfsizligini ta’minlash uchun barcha jamoat transportlari texnik ko‘rikdan o‘tkazildi. Bayram tadbirlari o‘tkaziladigan maydonlar atrofidagi yo‘llar va yo‘l belgilari ko‘zdan kechirilib, kamchiliklar bartaraf etildi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "O‘zbekistonda Yangi yil bayramini osoyishtalik bilan o‘tkazish uchun tayyorgarlik ko‘rilmoqda", "date": "12/27/2016", "url": "https://daryo.uz/2016/12/27/ozbekistonda-yangi-yil-bayramini-osoyishtalik-bilan-bilan-otkazish-uchun-tayyorgarlik-korilmoqda/"}
{"content": "14-fevralning e’tiborga molik yangiliklari — “Daryo”ning kechki dayjestida.\n\n1. Shavkat Mirziyoyev Turkmaniston prezidenti bilan telefon orqali suhbatlashdi. Qo‘shni mamlakat rahbari kuni kecha prezident saylovida g‘olib chiqqan edi.\n2. Gaz va elektr muammolari: bu masala Xatirchi, Chiroqchi va Shofirkonda muhokama qilindi. Muammo nafaqat oddiy odamlar hayotiga, balki tadbirkorlar faoliyatiga salbiy ta’sir ko‘rsatmoqda.\n3. Shimoliy Koreya yetakchisi Kim Chen Inning o‘gay akasi Malayziyada o‘ldirib ketildi. Taxminlarga ko‘ra, qotillik Shimoliy Koreyaning o‘zi tomonidan uyushtirilgan.\n4. Xiva sayyoraning eng chiroyli shaharlari reytingidan joy oldi. Chiroyli shaharlar ro‘yxati Britaniyaning The Telegraph nashri tomonidan tuzilgan.\n4. “E’tirof—2016” taqdimoti. “Daryo” onlayni. Xurshid Do‘stmuhammad yilning eng yaxshi yozuvchisi, Zebo Mirzo esa yil shoiri deb topildi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "Tumanlardagi gaz va elektr muammolari, KXDR yetakchisining Malayziyada o‘ldirilgan akasi, 2017-yilda o‘tkazilayotgan “E’tirof—2016” va kunning boshqa muhim xabarlari", "date": "02/14/2017", "url": "https://daryo.uz/2017/02/14/tumanlardagi-gaz-va-elektr-muammolari-kxdr-yetakchisining-malayziyada-oldirilgan-akasi-2017-yilda-otkazilayotgan-etirof-2016-va-kunning-boshqa-mu/"}
{"content": "O‘zbekiston xalq artisti, kino va teatr aktyori Xayrulla Sa’diyev jamoatchilik asosida O‘zbekiston Kinoarboblari ijodiy uyushmasi raisining maslahatchisi etib tayinlandi, deb xabar beradi O‘zA.\n\nXayrulla Sa’diyev 1940-yili Toshkentda aktyor Habib Sa’diyev oilasida tug‘ilgan. O‘z faoliyatini teatr sahnasidan boshlab, 1990-yilda SSSR xalq artisti unvoni bilan mukofotlangan. Shuningdek, 2005-yili “Mehnat shuhrati” ordeni bilan taqdirlangan. Uning ukasi Yodgor Sa’diyev ham taniqli kino va teatr aktyori va rejissor.\nXayrulla Sa’diyev mehnat faoliyatini “5-studiya” bilan davom ettirmoqda. U kichik kinosevarlarning “Zumrasha” jurnali badiiy rahbari ham hisoblanadi.\nEslatib o‘tamiz, O‘zbekiston Respublikasi Prezidentining 2018-yil 24-iyuldagi PQ-3880 sonli “Milliy kinoindustriyani rivojlantirish bo‘yicha qo‘shimcha chora-tadbirlar to‘g‘risida”gi qaroriga ko‘ra “O‘zbekiston Kinoarboblari ijodiy uyushmasi” nodavlat notijorat tashkilot sifatida qayta tashkil etilgan edi. Unga Matyoqub Matchonov rais etib saylangan.", "category": "Madaniyat", "title": "Xayrulla Sa’diyev Kinoarboblar ijodiy uyushmasi raisining maslahatchisi etib tayinlandi", "date": "01/25/2020", "url": "https://daryo.uz/2020/01/25/xayrulla-sadiyev-kinoarboblar-ijodiy-uyushmasi-raisining-maslahatchisi-etib-tayinlandi/"}
{"content": "Axmet Demir poytaxt markazidagi “Chorsu” mehmonxonasini rekonstruksiya qilish ishlari sust ketishida Toshkent shahar hokimligini ayblagandi. Turkiyalik ishbilarmonning mazkur e’tirozlariga Toshkent shahar hokimligi mutasaddilari javob qaytardi, deya xabar beradi O‘zA.\n\n— Axmet Demir O‘zbekistonga 30 million AQSh dollari miqdorida investitsiya kiritish hisobiga poytaxt markazidagi “Chorsu” mehmonxonasini mutlaqo tekinga olgan, — dedi Toshkent shahar hokimi Jahongir Ortiqxo‘jayev. — Keyinchalik kredit olish uchun O‘zbekistondagi banklarga murojaat qilgan. Ya’ni, u tashqaridan O‘zbekistonga 30 million dollar investitsiya kiritmagan.\nMazkur masalada mutasaddilar yuqoridagi ma’lumotlar bilan cheklandi, xolos. O‘zA muxbirining “Endilikda Axmet Demir talab qilgan qo‘shimcha 3 gektar joy ajratiladimi yoki yo‘q?”, degan savoli esa ochiq qoldi.", "category": "Mahalliy", "title": "Jahongir Ortiqxo‘jayev: Axmet Demir 30 mln dollar investitsiya kiritish hisobiga “Chorsu” mehmonxonasini tekinga olgan", "date": "02/01/2019", "url": "https://daryo.uz/2019/02/01/jahongir-ortiqxo%ca%bbjayev-axmet-demir-30-mln-dollar-investitsiya-kiritish-hisobiga-chorsu-mehmonxonasini-tekinga-olgan/"}
{"content": "Kaliforniya shtatida haydovchisiz avtomobillarda mahsulotlarni yetkazib berishga ruxsat etildi. 2020-yil yanvar oyi o‘rtalaridan boshlab kompaniyalar bunday haydovchili va haydovchisiz boshqariladigan mashinalarni, shuningdek ular orqali yetkazib berish uchun to‘lovlarni qabul qilishni sinovdan o‘tkazadi. Bu haqda “Dmv.ca.gov” xabar berdi.\n\nKo‘plab kompaniyalar odamlar uzog‘ini yaqin qilish bo‘yicha haydovchisiz taksilarni test qilmoqda. Jo‘natmani yetkazib beruvchi mashinalar ikki xil bo‘ladi: robot-eltib beruvchilar hamda katta bo‘lmagan haydovchisiz avtomobillar. Birinchi turga mansub yetkazib beruvchilar kichik jo‘natmalarni tashiydi va piyodalar yo‘lagida harakatlanadi. Ikkinchi turdagi haydovchisiz mashinalar yaqin atrofdagi do‘kondan mahsulotlarni keltirib beradigan kichik yo‘llarda ishlaydi.\nIkkinchi turdagi to‘liq haydovchisiz ishlab yetkazib beruvchi avtomobillar kompaniyalarga katta daromad keltirishi mumkin, biroq ularning rivojlanishi sekin sur’atlarda kechadi va barcha foydalanadigan umumiy yo‘llarda bunday avtomobillar va robotlarni sinovdan o‘tkazishning imkoni bo‘lmaydi. Kaliforniya avtotransport departamenti shtat yo‘llarida haydovchisiz avtomobillarni sinovdan o‘tkazish va ishga tushirish qoidalariga o‘zgartirish kiritgan. Endi kompaniylarga qonuniy ravishda yo‘llarda avtomatik ravishda pochta jo‘natmalarini yetkazib berishga ruxsat etiladi.\nMavzuga doir: Berlinda haydovchisiz mikroavtobus qatnovi yo‘lga qo‘yildi\nYangi qoidalarga ko‘ra, kompaniyalar 4,54 tonnagacha og‘irlikdagi avtonom yetkazib beruvchilar bo‘yicha departamentdan ruxsatnoma olishi lozim. Departament misol tariqasida ushbu og‘irlikdagi minivenlar, o‘rtacha pikaplar va passajir tashuvchi mashinalar keltirilgan. Haydovchisiz yetkazib beruvchilarga ham yo‘lovchi tashish bilan shug‘ullanuvchi haydovchisiz mashinalarga qo‘yilgan talablar belgilanadi.\nMavzuga doir: Hyundai haydovchisiz boshqariladigan avtomobillar ishlab chiqarishga 2 mlrd sarflaydi\nKompaniyalar ikki xil sinovni amalga oshirish bo‘yicha ruxsatnoma olishi mumkin (haydovchi bilan va haydovchisiz). Yangi qoidalar 30 kundan keyin ya’ni 2020-yil 17-yanvarda kuchga kiradi.\nBir nechta kompaniya Amerika yo‘llarida haydovchisiz eltib beruvchilarni sinovdan o‘tkazmoqda, biroq bu testlar Kaliforniyaga taalluqli emas. Masalan, Nuro Texas shtatidagi Xyustonda mijozlarga pitssa yetkazib beradi. Kompaniya haydovchi kabinasi, yo‘lovchilar saloniga ega bo‘lmagan o‘z ixcham avtomobilida xizmat ko‘rsatadi.", "category": "Texnologiyalar", "title": "AQShning Kaliforniya shtatida haydovchisiz avtomobillarning pochta jo‘natmalarini tashishiga ruxsat etildi", "date": "12/20/2019", "url": "https://daryo.uz/2019/12/20/aqshning-kaliforniya-shtatida-haydovchisiz-avtomobillarning-pochta-jonatmalarini-tashishiga-ruxsat-etildi/"}
{"content": "Yangi 2015-yil shou biznesdagi ko‘pgina xonandalarning ijodiy parvozi uchun qulay pallaga o‘xshaydi. Yangi qo‘shiqlar yaratishda tinim bilmay mehnat qilayotganlar qatoriga “Nihol” mukofoti sovrindori, xushovoz xonanda Otabek Mutalxo‘jayevni qo‘shish mumkin, deb xabar beradi “Popcorn.uz”.\n\nIjodkor shu kunlarda yosh xonanda Xushnud bilan birgalikda so‘zi va musiqasi Siyovush Ramazonovga tegishli bo‘lgan “Xayol” deya nomlangan duet tarona kuyladi.\n\nAmmo mazkur qo‘shiqni keng ommaga havola etishdan avval ijodiy guruhi bilan maslahatlashgan holda unga videoklip ham suratga oldirishni maqsad qildi.\n\nOtabek boshqa san’atkorlar singari duet kuylash uchun nimaga o‘zbek estradasining yorqin yulduzlarini tanlamagani haqidagi savolga u yosh ijodkorni qo‘llab quvvatlash maqsadida bu taklifni qabul qilganini aytdi. Aytib o‘tish joiz, xonandaning ijodida bu yangicha yo‘nalish bo‘ladi.\n\nAyni damda mazkur duet uchun Shuhrat Mavlonov tomonidan klip tasvirga olinib, syujet qismida yosh aktyor Sharof Sharopov rol ijro etmoqda. Klipning tasvirga olish jarayonlari ikki kun davom etadi va montaj ishlari ham tez kunda yakunlanadi.", "category": "Madaniyat", "title": "Otabek Mutalxo‘jayev estrada yulduzi o‘rniga yosh xonanda bilan duet kuylashni ma’qul topdi", "date": "01/13/2015", "url": "https://daryo.uz/2015/01/13/otabek-mutalxojayev-estrada-yulduzi-orniga-yosh-xonanda-bilan-duet-kuylashni-maqul-topdi/"}
{"content": "Madridning “Real” klubi hujumchisi Krishtianu Ronaldu mashg‘ulotlarga kirishdi. Bu haqda Marca nashriga tayanib, “Chempionat” xabar bermoqda.\n\nPortugaliyalik futbolchi mashg‘ulotlarga kutilganidan uch kun avval kirishdi. Ronaldu Fransiyaga qarshi (1:0) Yevro–2016 finalida olgan jarohatidan imkon qadar tezroq forig‘ bo‘lmoqchi.\nAvvalroq “Qirollik klubi” bosh murabbiyi Zinedin Zidan 31 yoshli futbolchining “Sevilya”ga qarshi 9-avgust kuni Norvegiyaning Tronxeym shahrida bo‘lib o‘tadigan UEFA Superkubogi finalida tusha olmasligini taxmin qilgandi.", "category": "Sport", "title": "Krishtianu Ronaldu mashg‘ulotlarga 3 kun avval kirishdi", "date": "08/08/2016", "url": "https://daryo.uz/2016/08/08/krishtianu-ronaldu-mashgulotlarga-3-kun-avval-kirishdi/"}
{"content": "Chiroqchi tumanida 32 yoshli fuqaroning IIB xodimlari tomonidan urib o‘ldirib qo‘yilgani ortidan viloyat IIB boshlig‘ining birinchi o‘rinbosari lavozimidan ketgan. Bu haqda bugun viloyat IIBda bo‘lib o‘tgan matbuot anjumanida aytib o‘tildi, deb xabar beradi “Daryo” muxbiri.\n\nShohrux G‘iyosovning ma’lumot berishicha, viloyat IIBning birinchi o‘rinbosari Samad Turdiyev shu voqea sabab lavozimidan ketgan.\n“IIB boshlig‘ining birinchi o‘rinbosari shu voqea sabab arizasini yozdi, vijdoni qiynaldi”, — dedi Shohrux G‘iyosov.\nMatbuot anjumanida “Daryo” muxbiri 2019-yil Qarshi tuman IIB boshlig‘ining fermerga kuch ishlatishi “Daryo” internet nashrida batafsil yozilganini aytib, voqeadan biroz o‘tib tuman IIB boshlig‘i ishdan olinganini, ammo sababi ommaga oshkor qilinmaganini ta’kidladi. Va mazkur holatga izoh so‘radi.\n“Bu haqda ayni paytda menda ma’lumot yo‘qligi bois o‘rganib batafsil ma’lumot berishni viloyat IIB axborot xizmati zimmasiga yuklasak va sizlarga qulay biror kunda shu haqda matbuot brifingi tashkil etiladi”, — dedi Shohrux G‘iyosov.\nEslatib o‘tamiz, Qashqadaryo viloyatining Chiroqchi tumanida yashovchi 32 yoshli erkak A.Yu. 22-yanvar, chorshanba kuni, yashash uyidan tuman IIB xodimlari tomonidan olib ketilgan. 23-yanvar, payshanba kuni, esa IIBdan murdasi chiqqan. Ushbu holat yuzasidan jinoyat ishi qo‘zg‘atilib, Chiroqchida bir necha IIB xodimi qamoqqa olindi.\nChiroqchi tumanida o‘g‘rilikda gumonlangan 32 yoshli fuqaroni urib o‘ldirgan IIB xodimlari o‘z qilmishini yashirishga ham uringan. Bu haqda marhum Yu.A. bilan birga kaltaklangan ota-bola — Qurbon Ostonoyev hamda Bahrom Avliyoqulovlar ma’lum qildi.\nQashqadaryo viloyati IIBda 30-yanvar kuni o‘tkazilgan brifingda O‘zbekiston ichki ishlar vaziri matbuot kotibi Shohrux G‘iyosov so‘zga chiqib, IIB binosida odam o‘limi holati yangilik emasligini ta’kidladi.\nO‘zbekiston Oliy Majlisi Senati Chiroqchidagi IIB xodimlari qotilligining tergovi bosh prokuror tomonidan nazoratga olinganini ma’lum qildi.\nMavzuga doir:", "category": "Mahalliy", "title": "“Chiroqchi voqeasi” ortidan viloyat IIB boshlig‘i o‘rinbosari ishdan ketdi", "date": "01/30/2020", "url": "https://daryo.uz/2020/01/30/chiroqchi-voqeasi-ortidan-viloyat-iib-boshligi-orinbosari-ishdan-ketdi/"}
{"content": "31-iyul—3-avgust kunlari Surxondaryo viloyati delegatsiyasining Xitoyga uyushtirgan amaliy safari davomida erishilgan kelishuvlarga muvofiq, 9-oktabr kuni Sichuan provinsiyasining bir guruh ishbilarmon doira vakillari Surxondaryo viloyatiga tashrif buyurdi. Bu haqda Surxondaryo viloyati hokimligi matbuot xizmati “Daryo”ga ma’lum qildi.\n\nTashrifning birinchi kuni Termiz shahri va tumanidagi tarixiy obidalar va qadamjolar, mustaqillik davrida amalga oshirilayotgan bunyodkorlik ishlari bilan tanishgan xorijlik mehmonlar ishtirokida bugun, 10-oktabr kuni viloyat hokimligida uchrashuv o‘tkazildi.\nUchrashuvda qishloq xo‘jaligi va oziq-ovqat sohasi bo‘yicha 10 dan ortiq yetakchi kompaniya rahbarlaridan iborat delegatsiya a’zolariga mamlakatda ishbilarmonlar uchun yaratilayotgan sharoitlar, imtiyozlar, eksport uchun yaratilgan qulaylik haqida ma’lumot berildi. Qishloq xo‘jaligi mahsulotlarini ishlab chiqarish va qayta ishlash sohasida qo‘shma loyihalarni amalga oshirish istiqbollari xususida so‘z yuritildi.\n213 ta kompaniyani o‘zida birlashtirgan, 40 ming nafardan ziyod ishchi-xodim mehnat qilayotgan ZiGong Guo Ming Food Co. Ltd. assotsiatsiyasi prezidenti Chjou Guoming tabiiy iqlim sharoiti, malakali ishchi kadrlari va qulay jug‘rofiy joylashuvi Surxondaryo viloyati qishloq xo‘jaligi salohiyatining asosi ekanligini ta’kidlar ekan, qishloq xo‘jaligi mahsulotlarini ishlab chiqarish, qayta ishlash va eksport qilish sohasida o‘zaro manfaatli loyihalarni amalga oshirish yaxshi samara berishini e’tirof etdi.\nBesh kunlik tashrif davomida mehmonlarning viloyatdagi yirik sanoat va qishloq xo‘jaligi korxonalari, chorvachilikka ixtisoslashgan fermer xo‘jaliklarida bo‘lib, ularning faoliyati bilan yaqindan tanishishi rejalashtirilgan.", "category": "Mahalliy", "title": "Xitoy ishbilarmon doira vakillari guruhi Surxondaryo viloyatiga tashrif buyurdi", "date": "10/10/2018", "url": "https://daryo.uz/2018/10/10/xitoy-ishbilarmon-doira-vakillari-guruhi-surxondaryo-viloyatiga-tashrif-buyurdi/"}
{"content": "O‘zbekistonlik ilk ayol grossmeyster Nafisa Mo‘minova Moscow Open—2014 xalqaro shaxmat festivali grossmeyster talaba qizlar o‘rtasidagi turnirda ikkinchi o‘rinni egalladi, deb xabar berdi 12uz.\n\nGrossmeyster talaba qizlar o‘rtasidagi musobaqada Mo‘minova jami to‘qqiz turdan 6,5 ochko to‘plashga erishdi va ikkinchi o‘ringa sazovor bo‘ldi.\nTo‘rtinchi turda Nafisa gruziyalik grossmeyster Meri Arabidze bilan durang o‘ynagan va ochkolar bo‘yicha peshqadamlik qilayotgan edi.\nSo‘nggi turda esa Nafisa ukrainalik Liza Solovyova bilan durang o‘ynadi. Keyingi o‘yinda Solovyovaning raqibi gruziyalik Meri Arabidze g‘alaba qozonib, 7 ochko bilan birinchi o‘rinni egalladi.\nLiza Solovyova esa 5,5 ochko bilan uchinchi o‘rin sohibi bo‘ldi.\nNafisa Mo‘minovaning o‘zi Fasebook’dagi sahifasida uni qo‘llab-quvvatlagan insonlarga minnatdorchilik bildirib, shunday yozgan:\nMoscow open nihoyasiga yetdi. “G” turnirda 2-o‘rin. Do‘stlarim, musobaqa davomida meni qo‘llab turganlaringiz uchun katta rahmat!\nBiz esa Nafisaga bundan-da baland cho‘qqilarni zabt etishini tilaymiz!", "category": "Sport", "title": "Nafisa Mo‘minova Moscow Open’da ikkinchi o‘rinni egalladi", "date": "02/10/2014", "url": "https://daryo.uz/2014/02/10/nafisa-mominova-moscow-openda-ikkinchi-orinni-egalladi/"}
{"content": "Afg‘oniston poytaxti Kobulda 5-sentabr, seshanba kuni yuz bergan ikki terakt oqibatida kamida 24 kishi halok bo‘ldi, 90 ga yaqin odam tan jarohati olgan. Bu haqda “RIA Novosti” xabar bermoqda.\n\nXabar berishlaricha, Afg‘oniston Mudofaa vazirligi binosi yaqinida ikki terrorchi o‘zini portlatib yuborgan. Qurbonlar orasida Kobuldagi tumanlardan birining politsiya boshlig‘i va yuqori martabali harbiy borligi aytilmoqda.\nAgence France-Presse axborot agentligi xabariga ko‘ra, mazkur terrorchilik harakati uchun javobgarlikni “Tolibon” harakati o‘z zimmasiga olgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Kobulda yuz bergan ikki portlash oqibatida 24 kishi halok bo‘ldi", "date": "09/05/2016", "url": "https://daryo.uz/2016/09/05/kobulda-yuz-bergan-ikki-portlash-oqibatida-24-kishi-halok-boldi/"}
{"content": "“Vikipediya” 2016-yilda eng ko‘p tuzatish va tahrir qilingan maqolalar ro‘yxatini e’lon qildi. Bu haqda TJournal xabar bermoqda.\n\nInternet-resursga ko‘ra, joriy yilda olamdan o‘tgan bokschi Muhammad Ali, xonanda Devid Boui, astronavt Jon Glenn va boshqa mashhur insonlar haqidagi maqolalar eng ko‘p tahrir qilingan. “2016-yili o‘lganlar” toifasidagi materiallarga jami 18230 ta o‘zgarish kiritilgan.\nKeyingi o‘rinlarni siyosiy voqealar bilan bog‘liq maqolalar egallagan. Jumladan, Donald Tramp haqidagi maqola 8933 marotaba tahrir etilgan. Shuningdek, “AQShdagi prezidentlik saylovlari”, “Hillari Klintonning prezidentlik kampaniyasini qo‘llab-quvvatlash” va “Respublikachilar partiyasi prezidentlik praymerizi” kabi materiallar ham eng ko‘p o‘zgartirilgan materiallar qatoridan o‘rin oldi.\nQiziq tomoni, mazkur ro‘yxatning 10-qatorini “2016-yilda Janubiy Koreya musiqasi” (5074 o‘zgarish) nomli maqola, 20-qatorini esa mashhur musavvir Vinsent Van Gog (3551 tuzatish) haqidagi material egalladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "“Vikipediya” 2016-yilda eng ko‘p o‘zgartirilgan maqolalar ro‘yxatini e’lon qildi", "date": "12/24/2016", "url": "https://daryo.uz/2016/12/24/vikipediya-2016-yilda-eng-kop-ozgartirilgan-maqolalar-royxatini-elon-qildi/"}
{"content": "Futbol bo‘yicha Yevropa Ligasining navbatdagi bosqichiga yo‘l olgan 32 ta jamoa nomi aniq bo‘ldi. 12 ta guruh yakunlariga ko‘ra, dastlabki ikki o‘rinni qo‘lga kiritgan jami 24 ta klub navbatdagi bosqichga yo‘l oldi. Ular qatoriga esa Chempionlar Ligasi guruh bosqichida 3-o‘rinni egallagan 8 ta jamoa qo‘shildi.\n\nUEFA saytining xabar berishicha, pley-off bosqichiga qur’a tashlash marosimi 11-dekabr kuni Shveysariyada bo‘lib o‘tadi. Chempionlar Ligasida ishtirokini davom ettirayotgan klublar ham shu kuni o‘z raqiblarini biladi.\nReglamentga ko‘ra, UEFA Yevropa Ligasidagi 32 ta jamoani 2 ta savatga bo‘ldi. 1-savatdan o‘z guruhida peshqadam bo‘lgan jamoalar hamda Chempionlar Ligasidan tushib kelgan jamoalarning eng yaxshi 4 tasi joy oldi. 2-savatga esa guruhda ikkinchi bo‘lib qolgan hamda Chempionlar Ligasidan tushgan qolgan 4 ta jamoa joylashgan.\n1-savat: “Arsenal” (Angliya), “Atalanta” (Italiya), “Atletik” (Ispaniya), “Atletiko” (Ispaniya), “Braga” (Portugaliya), “Viktoriya” (Chexiya), “Vilyarreal” (Ispaniya), “Dinamo Kiyev” (Ukraina), “Zaltsburg” (Avstriya), “Zenit” (Rossiya), “Latsio” (Italiya), “Leyptsig” (Germaniya), “Lokomotiv” (Rossiya), “Milan” (Italiya), “Sporting” (Portugaliya), “SSKA” (Rossiya).\n2-savat: “AYEK” (Gretsiya), “Astana” (Qozog‘iston), “Borussiya Dortmund” (Germaniya), “Kopengagen” (Daniya), “Ludogorets” (Bolgariya), “Lion” (Fransiya), “Napoli” (Italiya), “Nitssa” (Fransiya), “Marsel” (Fransiya), “Partizan” (Serbiya), “Real Sosyedad” (Ispaniya), “Seltik” (Shotlandiya), “Spartak” (Rossiya), “Styaua” (Ruminiya), “Srvena Zvezda” (Serbiya), “Estersund” (Shvetsiya).\nQur’ada 1 ta guruhda ishtirok etgan jamoalar hamda 1 ta mamlakat klublari o‘zaro to‘qnash kelib qolmasligi uchun harakat qilinadi.", "category": "Sport", "title": "Yevropa Ligasi. 32 ta klub saralab olindi va savatlarga ajratildi. 11-dekabr kuni qur’a marosimi", "date": "12/08/2017", "url": "https://daryo.uz/2017/12/08/yevropa-ligasi-32-ta-klub-saralab-olindi-va-savatlarga-ajratildi-11-dekabr-kuni-qura-marosimi/"}
{"content": "Aholi qaysi tashkilotlardan, tizimlardan ko‘proq norozi ekanligini ulardan kelayotgan shikoyat va arizalar oqimidan ham bilish mumkin. O‘zbekiston Iste’molchilar huquqlarini himoya qilish federatsiyasi murojaatlarni o‘rganish borasidagi 2018-yilning o‘tgan 6 oylik davomidagi ma’lumotlarini e’lon qildi, deb yozadi O‘zA.\n\nHisobot davrida Federatsiya va uning hududiy tuzilmalari hamda tuman (shahar) jamiyatlariga iste’molchilardan jami 6 713 ta ariza kelib tushgan.\nMazkur ariza va shikoyatlar soni o‘tgan yilning shu davriga nisbatan solishtirilganida 2 171 taga oshganligi kuzatildi.\nAholi tomonidan mazkur hisobot davrida federatsiya va uning hududiy bo‘linmalariga qilingan murojaatlar sohalar kesimida tahlil qilinganda iste’molchilardan kelib tushgan murojaatlarning katta qismi savdo sohasiga 1 983 ta (jami arizalarning 29,5 %);\ntabiiy gaz ta’minoti sohasiga 1 425 ta (jami arizalarning 21,2 %);\nelektr ta’minoti sohasiga 1 038 ta (jami arizalarning 15,5 %);\nsuv ta’minoti sohasiga 450 ta (jami arizalarning 6,7 %);\nkommunal xizmat ko‘rsatish sohasiga 331 ta (jami arizalarning 4,9 %);\naloqa sohasiga 203 ta (jami arizalarning 3,0 %);\ntransport sohasiga 183 ta (jami arizalarning 2,7 %);\nsog‘liqni saqlash sohasiga 151 ta (jami arizalarning 2,2 %);\nva boshqa sohalarga 949 ta (jami arizalarning 14,1 %) mansubdir.\nTahlillar shuni ko‘rsatmoqdaki, jamiyatda ro‘y berayotgan o‘zgarishlar ortidan aholining huquqiy savodxonligi o‘sib, qonuniy haq-huquqlarini anglab murojaat qilish madaniyati shakllanmoqda.", "category": "Mahalliy", "title": "O‘zbekiston aholisini eng ko‘p qiynab kelayotgan tashkilotlar qaysi?", "date": "07/25/2018", "url": "https://daryo.uz/2018/07/25/ozbekiston-aholisini-eng-kop-qiynab-kelayotgan-tashkilotlar-qaysi/"}
{"content": "Oilada yagona farzand bo‘lgan odamlarning miyasi singlisi yoki akasi borlarnikiday rivojlanmaydi. Neyrobiologlarning tadqiqotlari natijalari Brain Imagining and Behaviour jurnalida chop etildi, deb xabar beradi “Gazeta.ru”.\n\nYagona farzandlar va aka-singillari bo‘lganlarning miyalarini skanlash natijalarini taqqoslab chiqqan olimlar ularda kulrang modda hajmida farq mavjudligini aniqladi. Bu kelajakda qanday aks etishini aniqlash uchun ular 303 talabani tadqiqotga jalb etdi. Talabalarning yarmi oilada yagona farzand bo‘lsa, yarmining akalari va ukalari bor edi. Ularning bari intellekt testini topshirdi. Shuningdek, tajriba ishtirokchilarining miyalari MRT qilindi. Ikki guruhning intellektida farq sezilmagan bo‘lsa ham, yagona farzandlarning fikrlashi moslashuvchan bo‘lib chiqdi.\nMRTning aniqlashicha, yagona farzand bo‘lgan odamlarda chet burma hajmi kengaygan. Miyaning bu ulushi axborot qabul qilish va til ma’lumotlarini qayta ishlash bilan bog‘liq. Miyaning boshqa sohalari hajmi esa, aksincha, kichraygan.\nOlimlar hozircha bu holatning sabablarini aniq ayta olmaydi. Taxminga ko‘ra, oilada farzand bo‘lsa, unga ko‘proq e’tibor beriladi, bu esa uning ijodiy qobiliyatida aks etadi.", "category": "Dunyo", "title": "Olimlar oiladagi yagona farzandlarning miyasidagi o‘ziga xoslikni aniqladi", "date": "05/17/2017", "url": "https://daryo.uz/2017/05/17/olimlar-oiladagi-yagona-farzandlarning-miyasidagi-oziga-xoslikni-aniqladi/"}
{"content": "Orolni qutqarish xalqaro jamg‘armasi (OQXJ) 2011—2015-yillarga mo‘ljallangan Orol dengizi havzasidagi mamlakatlarga ko‘mak berish bo‘yicha uchinchi dasturni amalga oshiradi, deya xabar bermoqda UzDaily.\n\nDastur OQXJ Ijroiya qo‘mitasi tomonidan BMT, Jahon banki, Osiyo taraqqiyot banki, YeI tizimidagi tashkilotlar, shuningdek donor-mamlakatlar hamkorligida ishlab chiqilgan. Dasturga kiritilgan 300 dan ortiq loyihalarga 8,5 milliard dollar yo‘naltirish ko‘zda tutilgan.\nDastlabki ikkita dastur 1995—2010-yillarda amalga oshirilgan.\n2003—2010-yillardagi loyihalarga OQXJga a’zo mamlakatlar tomonidan 2 milliard dollardan ortiq mablag‘ sarflangan.", "category": "Mahalliy", "title": "Orolni qutqarishga 2016-yilgacha 8,5 mlrd dollar mablag‘ yo‘naltiriladi", "date": "10/29/2014", "url": "https://daryo.uz/2014/10/29/orolni-qutqarishga-2016-yilgacha-85-mlrd-dollar-mablag-yonaltiriladi/"}
{"content": "26-iyul soat 14:35 da Toshkent shahrida Beltepa – Aeroport yo‘nalishi bo‘ylab harakatlanayotgan 3-avtoparkka qarashli 11-raqamli avtobus ishtirokida YTH sodir bo‘ldi. Bu haqda shahar hokimiyati bayonot berdi.\n\nBayonotda ta’kidlanishicha, Toshkent shahar hokimligi ishchi guruhi tez fursatda voqea joyiga yetib borib tafsilotlarni o‘rgandi. Bobur ko‘chasi bo‘ylab harakatlanib ketayotgan Mercedes-Benz rusumli avtobus davlat raqami 01/ 041 JFA, 3-Avtosaroyga qarashli 11 yo‘nalishdagi avtobus bo‘lgan. U 1- sonli “Baxt uyi” (sobiq 1-FHDYO) qarshisida daraxtga borib urilgan, natijada singan daraxt shu yerga qo‘yib ketilgan Cobalt avtomobili ustiga qulagan. Yengil mashina ichida hech kim bo‘lmagan. Avtobus haydovchisi Usmonov Anvar Olim o‘g‘li 1993-yilda tug‘ilgan. Avtobus salonida 16 kishi bo‘lgan.\nTez tibbiy yordam avtomashinasida birigada yetib kelganida 16 kishidan 9 nafariga o‘rta va yengil jarohatlari yuzasidan yordam ko‘rsatilgan. Ularni sog‘ligiga jiddiy e’tibor qaratilgan holda voqea joyiga eng yaqin bo‘lgan Tekstil kombinati shifoxonasiga uch kishi, 16-shahar tez tibbiy kasalxonasiga to‘qqiz kishi olib borildi. Ulardan bir kishining oyog‘i singani tufayli bir oz shifoxonada ushlab qolindi. Qolganlari sog‘ salomat shifokorlardan minnatdor bo‘lib o‘z uylariga qaytdi.\nIshchi guruh soat 17:00 da 16 yo‘lovchining har biri bilan telefon orqali suxbatlashganda, ular oilasi davrasida yaxshi kayfiyatda o‘tirganlarini ma’lum qildi.", "category": "Mahalliy", "title": "Toshkentda yo‘lovchi avtobus daraxtga urilishi oqibatida 12 kishi jarohatlandi", "date": "07/26/2018", "url": "https://daryo.uz/2018/07/26/toshkentda-yolovchi-avtobus-daraxtga-urilishi-oqibatida-12-kishi-jarohatlandi/"}
{"content": "O‘rtayer dengizida halokatga uchragan Misrning A320 yo‘lovchi samolyoti fojiadan bir daqiqa avval havoda to‘liq burilgan. Bu haqda halokatni surishtirish bo‘yicha komissiya ma’lum qildi, deb xabar bermoqda “RIA Novosti”.\n\nMisr qurolli kuchlari radarlarining ma’lumotlariga qaraganda, samolyot halokatdan avval yo‘nalishni chapga burgan, so‘ng havoda to‘liq aylangan. Halokatni o‘rganayotgan komissiya ushbu ma’lumot grek va britaniyalik mutaxassislar tomonidan taqdim etilgan ma’lumotga to‘liq mos kelishini ma’lum qildi.\nEslatib o‘tamiz, Parijdan Qohiraga qarab uchayotgan EgyptAir aviakompaniyasiga qarashli samolyot 19-may tongida radarlardan g‘oyib bo‘lgan edi. Uning bortida 66 kishi bo‘lgan. Keyinroq Misr ma’murlari A320 layneri qulagan yerdan aniqlangan inson qoldiqlari sud-tibbiyot ekspertizasi natijalari bortda portlash ro‘y berganidan dalolat berishini ma’lum qilgan edi.", "category": "Dunyo", "title": "EgyptAir samolyoti halokatdan avval havoda 360 darajaga burilgan", "date": "06/14/2016", "url": "https://daryo.uz/2016/06/14/egyptair-samolyoti-halokatdan-avval-havoda-360-darajaga-burilgan/"}
{"content": "Rossiya prezidenti Vladimir Putin “tadbirkor va metsenat” Alisher Usmonovni 65 yoshi bilan tabrikladi. Bu haqda davlat rahbarining matbuot kotibi Dmitriy Peskov ma’lum qildi, deb yozadi “RBK”.\n\n“Yubilyar nomiga yuborilgan telegrammada prezident Usmonovning mahalliy sport, fan va madaniyatni rivojlantirishdagi faol ishtirokini, shuningdek, uning ta’lim va ma’rifiy tashabbuslardagi ko‘magini alohida ta’kidlab o‘tdi”, — dedi Peskov.", "category": "Dunyo", "title": "Vladimir Putin Alisher Usmonovni tug‘ilgan kuni bilan tabrikladi", "date": "09/09/2018", "url": "https://daryo.uz/2018/09/09/vladimir-putin-alisher-usmonovni-tugilgan-kuni-bilan-tabrikladi/"}
{"content": "Qozog‘istonning Chimkent shahrida tennis bo‘yicha mukofot jamg‘armasi 10 ming AQSh dollaridan iborat bo‘lgan turnirning asosiy to‘r birinchi davra bahslari davom etmoqda. Ushbu musobaqaning asosiy to‘rida O‘zbekistondan 7 nafar tennischi ishtirok etmoqda, deb xabar beradi “Olamsport.com”.\n\nO‘zbekistonlik iste’dodli tennischi Albina Xabibulina ilk davrada belaruslik Viktoriya Munga qarshi kortga chiqdi va raqibasini 6:3, 6:2 hisobida taslim etdi.\nEndi Albina chorak final yo‘lida turnirning ikkinchi raketkasi qozog‘istonlik Kamila Kerimbayeva bilan hisob-kitob qiladi. Kerimbayeva birinchi bosqichda rossiyalik Aleksandra Pospelovadan ustun keldi.", "category": "Sport", "title": "O‘zbekistonlik tennischi Albina Xabibulina Chimkentdagi ishtirokini g‘alaba bilan boshladi", "date": "04/21/2015", "url": "https://daryo.uz/2015/04/21/ozbekistonlik-tennischi-albina-xabibulina-chimkentdagi-ishtirokini-galaba-bilan-boshladi/"}
{"content": "“Qirol sher” multfilmi AQSh milliy boyligi deb tan olindi va Kongress kutubxonasida saqlanuvchi kartinalar ro‘yxatiga kiritildi. Bundan tashqari, ro‘yxatga 2016-yil hisobidan yana 24 ta lenta kiritildi. Bu haqda TJournal xabar bermoqda.\n\nHar yili kutubxona milliy ro‘yxatiga badiiy va madaniy qiymatga ega bo‘lgan 25 ta film kiritiladi. 2015-yil holatiga unda 675 ta kartina mavjud.\nRo‘yxat 2016-yil dekabr oyi oxirida yangi filmlar bilan boyitiladi: unga “Qirol sher” multfilmi, “‘Nonushta’ klubi” dramasi, Alfred Xichkokning “Qushlar” nomli trilleri, roud-muvi “Telma va Luiza”, 1903-yilda ishlab chiqarilgan “Amerikalik o‘t o‘chiruvchining hayoti” ovozsiz lentasi va boshqalar kiritiladi. Filmlarning to‘liq ro‘yxati AQSh Kongressi rasmiy saytida chop etilgan.\nOtasini yo‘qotib qo‘ygan sher bolasi haqidagi dramatik multfilm 1994-yilda ekranlarga chiqqan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "“Qirol sher” multfilmi AQSh milliy boyligi deb tan olindi", "date": "12/15/2016", "url": "https://daryo.uz/2016/12/15/qirol-sher-multfilmi-aqsh-milliy-boyligi-deb-tan-olindi/"}
{"content": "Ertaga, 16-mart kuni Osiyo Chempionlar Ligasi 3-turida Toshkentning “Bunyodkor” jamoasi o‘z maydonida Eronning “Zob Ahan” klubiga qarshi bahs olib boradi. Bo‘lajak uchrashuv oldidan tashkil etilgan matbuot anjumanida “Zob Ahan” ustozi Yahyo Gulmuhammadi va himoyachi Hadi Muhammadi ishtirok etdi. Bu haqda “Bunyodkor” matbuot xizmati xabar bermoqda.\n\n- Eng avvalo, “Bunyodkor”ga ajoyib mehmondo‘stlik uchun minnatdorchilik bildirmoqchiman. O‘yinga keladigan bo‘lsak, bizni qiyin bahs kutib turibdi. Raqib jismonan va texnik jihatdan juda kuchli futbolchilarga ega. Agar biz g‘alaba qozonishni istasak, u holda e’tiborni bir zumga ham susaytirmay, xato qilmasligimiz kerak. Gol urish uchun esa to‘pni ko‘proq o‘zimizda saqlab turishimiz va yaratilgan har qanday imkoniyatdan samarali foydalanishimiz kerak. Umuman olganda, ertaga muxlislar uchun juda chiroyli o‘yin namoyish etiladi, deb o‘ylayman. “Bunyodkor” judayam hurmatga loyiq jamoa. Ularga ham g‘alaba suv va havodek kerak, — deydi Yahyo Gulmuhammadi.\n- Hammaga salom! “Bunyodkor”ni judayam kuchli jamoa deb bilamiz. Raqibning himoya chizig‘i juda ham tartibli o‘yin namoyish qiladi. “Zob Ahan” juda yosh jamoa. Biz ertangi bahsga jiddiy tayyorgarlik ko‘rdik. Shu bois, eng yaxshi o‘yinlarimizdan birini namoyish qilishga tayyormiz, — deydi Hadi Muhammadi.\nShundan so‘ng, “Zob Ahan” ustozi jurnalistlarning savollariga javob qaytardi.\n- Eron klublari ko‘proq himoyaga e’tibor qaratishadi. Ertaga ham ko‘proq himoya chizig‘iga e’tibor qaratasizlarmi?\n- Futbolda eng asosiysi tartibli o‘yin ko‘rsatish. Biz ham shu jihatdan kelib chiqqan holda, himoyani mustahkam ushlab, qarshi hujumlardan foydalanishga harakat qilamiz.\n- “Bunyodkor” safida eng xavfli futbolchi deb, kimni aytgan bo‘lardingiz?\n- Raqibning uchta hujumkor futbolchisini alohida ta’kidlab o‘tishni istardim. Bu “trio” (Dostonbek Hamdamov, Eldor Shomurodov, Zabihillo O‘rinboyev) har qanday vaziyatdan ham gol urishga intiladigan, kurashuvchan yigitlar. Biz asosan ularni zararsizlantirishimiz kerak.\n- “Zob Ahan” ikki uchrashuvda atigi bitta gol urdi. Bu sizni tashvishga solmayaptimi?\n- Futbolda bitta gol to‘rt ochko olib kelishi ham mumkin.\nErtaga, 16-mart kuni Toshkentdagi “Bunyodkor” stadionida bo‘lib o‘tadigan “Bunyodkor” – “Zob Ahan” uchrashuvi 18:00 da boshlanadi.\nMa’lumot o‘rnida, OChL “B” guruhi 2-turidan so‘ng “Zob Ahan” 4 ochko bilan ikkinchi, “Bunyodkor” esa 1 ochko bilan uchinchi o‘rinni band qilib turibdi.", "category": "Sport", "title": "“Zob Ahan” ustozi Yahyo Gulmuhammadi: Futbolda bitta gol to‘rt ochko olib kelishi ham mumkin", "date": "03/15/2016", "url": "https://daryo.uz/2016/03/15/zob-ahan-ustozi-yahyo-gulmuhammadi-futbolda-bitta-gol-tort-ochko-olib-kelishi-ham-mumkin/"}
{"content": "24—25-avgust kunlari futbol bo‘yicha Italiya A Seriyasining 1-turi doirasida 3 ta uchrashuv yakunlandi.\n\nTurni “Parma”—“Yuventus” o‘yini ochib berdi.\nBellashuvdagi yagona gol 21-daqiqada urildi. Unga “keksa sinyora” himoyachisi Jorjo Kyellini mualliflik qildi.\nShu tariqa Turin klubi mavsumni g‘alaba bilan boshladi va dastlabki 3 ochkoga ega bo‘ldi.\nShu kuni Karlo Anchelotti boshliq “Napoli” “Fiorentina” maydoniga safar qildi.\nUchrashuv davomida mezbon jamoa a’zolari Erik Pulgar (9—penalti), Nikola Milenkovich (51) hamda Kevin-Prins Boateng (65) bittadan golni o‘z hisobiga yozdirib qo‘ydi. Neapolliklardan Lorenso Insinye (42—penalti, 67) dublga erishgan bo‘lsa, Dris Mertens (38), va Xose Kalyexon (56) bir martadan raqib darvozasini ishg‘ol qildi.\nShu tariqa o‘yin 4:3 hisobida “Napoli” foydasiga yakunlandi.\n25-avgust, yakshanba kuni Marko Jampaolo boshqaruviga o‘tgan “Milan” jamoasi mehmonda “Udineze” bilan bahsga kirishdi.\nUchrashuvning 72-daqiqasida “Udineze” himoyachisi Rodrigo Bekao Janluiji Donnarumma qo‘riqlayotgan darvozani ishg‘ol qildi (1:0).\nBellashuv yakuniga ko‘ra, “Milan” mavsumni mag‘lubiyat bilan boshladi.\nA Seriya\n1-tur bahslari\n24-avgust, shanba\nGol: 0:1 — 21 Kyellini\nGollar: 1:0 — 9, penalti, Pulgar, 1:1 — 38 Mertens, 1:2 — 42, penalti, Insinye, 2:2 — 51 Milenkovich, 2:3 — 56 Kalyexon, 3:3 — 65 Boateng, 3:4 — 67 Insinye\n25-avgust, yakshanba\nGol: 1:0 — 72 Rodrigo Bekao", "category": "Sport", "title": "A Seriya. “Yuventus” va “Napoli”da g‘alaba, “Milan” esa yutqazdi (video)", "date": "08/25/2019", "url": "https://daryo.uz/2019/08/25/a-seriya-yuventus-va-napolida-galaba-milan-esa-yutqazdi-video/"}
{"content": "Rossiya Sanoat va savdo vazirligi o‘ta zarur bo‘lmagan hollarda spirtli ichimliklar savdosining belgilangan rejimini o‘zgartirmaslikni tavsiya etmoqda. Bunday taklif mahsulot yetkazib beruvchi tashkilotlar faoliyatini ta’minlash bo‘yicha berilgan ko‘rsatmalar qatoridan joy olgan, deb yozmoqda “RBK”.\n\nMa’lum qilinishicha, Rossiya sanoat va savdo vaziri Denis Manturov tomonidan mamlakatning barcha hududlari rahbarlariga ana shu taklif va ko‘rsatmalar jo‘natilgan.\nVazir tomonidan qayd etilishicha, spirtli ichimliklar savdosiga qo‘shimcha cheklov kiritish noqonuniy mahsulotlarning ulushi ko‘payishiga va jiddiy ijtimoiy tarangliklar oshishiga olib kelishi mumkin.\nMavzuga doir: Rossiyada koronavirus tarqalishi taxminan qachon tugallanishi aytildi\nAvvalroq Baykalorti o‘lkasi rasmiylari “o‘zini yakkalash” rejimi joriy etilganidan keyin spirtli ichimliklar ta’sirida huquqbuzarliklar ortayotgani sababli ularning chakana savdosini to‘xtatgan.\nShuningdek, koronavirus sababli Boshqirdistonda 1-apreldan spirtli ichimliklar sotish vaqti qisqartirilgan, mazkur mahsulotlar savdosiga soat 10:00 dan 18:00 gacha ruxsat etilgan. Xakasiyada esa spirtli ichimliklarni soat 10:00 dan 15:00 gacha sotib olish mumkin. Bunday choralar Yoqutiston va Kareliyada ham joriy qilingan.\nAvvalroq karantin sababli AQShda spirtli ichimliklar savdosi bir haftada 55 foizga oshgani haqida xabar berilgan edi.\nMavzuga doir: O‘zbekistonda karantin davrida spirtli ichimliklar do‘konlari nima uchun yopilmayotgani ma’lum qilindi", "category": "Dunyo", "title": "Rossiya Sanoat va savdo vazirligi hududlarda spirtli ichimliklar savdosini cheklamaslikni so‘radi", "date": "04/03/2020", "url": "https://daryo.uz/2020/04/03/rossiya-sanoat-va-savdo-vazirligi-hududlarda-spirtli-ichimliklar-savdosini-cheklamaslikni-soradi/"}
{"content": "Iroqda hukumatga qarshi namoyishlar o‘tkazayotgan aholi vakillari partiyalar ofisi va viloyatlarning birida hatto mahalliy hokimlik binosini yoqib yubordi, deb xabar bermoqda “TASS”.\n\nXabarga ko‘ra, manifest o‘tkazayotgan xalq An-Nasiriya shahridagi Di-Kar viloyati hokimiyati binosi oldida to‘plangan va Bag‘doddan janubda, 350 kilometr uzoqlikdagi ushbu joyda hukumat bosh vaziri Odil Abdul Mahdiyning iste’fosini talab qilgan. Huquq-tartibot idoralari xodimlari bilan to‘qnashuv natijasida noroziliklar ishtirokchilari hokimlik binosiga bostirib kirgan va uni yoqib yuborgan.\nAl-Mutanna viloyatining As-Samava shahrida esa Ammar al-Hakimiy boshqaruvidagi shialarning “Hikma” partiyasi ofisi hamda Qays al-Hazoliy rahbarlik qiluvchi “Asaib Ahil-al-Haq” yarim harbiy shialar harakatining vakolatxonasi yoqib yuborilgan. Vasit viloyatida ham shunga o‘xshash holatlar kuzatilgan: bu yerda shialarning sobiq bosh vazir (2006—2014-yillarda hukumatni boshqargam) Nuriy al-Malikiy boshqaradigan “Qonuniy davlat” koalitsiyasi binosiga o‘t qo‘yilgan.\nShuningdek, noroziliklar vaqtida odamlar Iroq va Kuvayt chegarasidagi “Savfon” nazorat-ruxsatnoma punktini ham yopib qo‘ygan. Bu yerdagi namoyishlarda terminalga olib boradigan yo‘lda shinalar yoqilmoqda.\nNamoyishchilar Maysan viloyatidagi Al-Amara shahridagi “Asayib Ahil al-Haq” harbiy guruhining binosini ham yoqishga urinib ko‘rdi. Bino qo‘riqchilari qo‘zg‘alonchilarga qarab o‘q uzishi natijasida norozilik bildirayotganlarning olti nafari jarohat olgan.\nYana qayta boshlangan namoyishlar vaqtida hozirgacha ikki nafar odam halok bo‘lgan va 90 ga yaqin odam turli tan jarohatlari olgan. Bir necha ming nafarga yetgan namoyishchilar Bag‘doddagi Tahrir markazida to‘planib, yaxshi qo‘riqlanadigan xorij elchixonalari va hukumat muassasalari joylashgan “yashil zona” Al-Jumhurriya ko‘prigi tomonga harakatlangan.\nAksiya ishtirokchilari xavfsizlik kuchlari qarshiligini yengib o‘tishga uringan, ammo qonun posbonlari ko‘zni yoshlantiruvchi gazni qo‘llab ularni ushbu hududdan uzoqlashtirgan.\nMavzuga doir: Iroq hukumati Suriyadagi vaziyat sabab mamlakat yana urush yoqasiga kelishi mumkinligidan xavotirdaligini bildirdi\nAvval mamlakatda 1-oktabrda boshlangan hukumatga qarshi noroziliklarning 1-qismida 149 nafar fuqaro va 7 nafar harbiy halok bo‘lgani xabar qilingandi.", "category": "Dunyo", "title": "Iroqda norozilik ishtirokchilari viloyat hokimligi binosini yoqib yubordi", "date": "10/26/2019", "url": "https://daryo.uz/2019/10/26/iroqda-norozilik-ishtirokchilari-viloyat-hokimligi-binosini-yoqib-yubordi/"}
{"content": "1-sentabr, yakshanba kuni Mudofaa vazirligiga qarshli oliy harbiy ta’lim muassasalari kursantlari tantanali ravishda Harbiy qasamyod qabul qildi. Bu haqda Mudofaa vazirligi Axborot va ommaviy kommunikatsiyalar departamenti “Daryo”ga ma’lum qildi.\n\nXususan, Qashqadaryo viloyatining Qarshi shahrida yangidan barpo etilgan oliy harbiy ta’lim muassasasi — O‘zbekiston oliy harbiy aviatsiya bilim yurtining ochilishi, shuningdek, bilim yurti 1-kurs kursantlarining Harbiy qasamyod qabul qilishiga bag‘ishlangan tantanali tadbir o‘tkazildi.\nTadbirda O‘zbekiston Prezidenti huzuridagi Xavfsizlik kengashi kotibi Viktor Mahmudov, Mudofaa vaziri general-mayor Bahodir Qurbonov, Qashqadaryo viloyati hokimi Zafar Ro‘ziyev, Janubi-g‘arbiy maxsus harbiy okrug qo‘shinlari qo‘mondonligi, Mudofaa vazirligi faxriylari, keng jamoatchilik, ommaviy axborot vositalari vakillari ishtirok etdi.\n\n\nYangi obyekt ramziy lentasi qirqilgach, oliy harbiy aviatsiya bilim yurti boshlig‘iga ramziy kalit, shuningdek, Prezident nomidan yengil avtomobil va viloyat hokimi nomidan Isuzu avtobusi topshirildi.\nObyektni kapital ta’mirlash ishlarida ishtirok etgan mutaxassislar Mudofaa vazirining esdalik nishonlari bilan taqdirlandi.\n\n25 yillik tarixga ega oliy harbiy ta’lim muassasasi ochilishiga bag‘ishlangan tadbir davomida Harbiy havo kuchlari tomonidan tayyorlangan havo paradi va aviashou namoyish etildi. Parad avvalida N-125 rusumli vertolyotda davlat bayrog‘i olib o‘tildi. Mi-8MT, Mi-24 vertolyotlari, S-295, Su-25, Mig-29 samolyotlarining bilim yurti uzra parvozi mehmonlar tomonidan olqishlandi.\nShuningdek, Qurolli Kuchlar akademiyasida bo‘lib o‘tgan tantanada ham akademiyaning umumqo‘shin fakultetiga o‘qishga kirgan kursantlar tantanali Harbiy qasamyod qabul qildi.\n\n\n\n\n\n\n", "category": "Mahalliy", "title": "Mudofaa vazirligi oliy harbiy ta’lim muassasalari kursantlari Harbiy qasamyod qabul qildi (foto)", "date": "09/01/2019", "url": "https://daryo.uz/2019/09/01/mudofaa-vazirligi-oliy-harbiy-talim-muassasalari-kursantlari-harbiy-qasamyod-qabul-qildi-foto/"}
{"content": "Sog‘liqni saqlash vazirligi Jambil viloyatida halokatga uchraganlarning sog‘lig‘ini alohida nazoratga olingani haqida vazirlik matbuot xizmati “Daryo”ga xabar berdi.\n\nJoriy yilning 20-aprel kuni tonggi soat 05:09 da Qozog‘istonning Jambil viloyati Korday tumanidagi “Chimkent—Olmaota” trassasining 181 kilometrida avtobus ishtirokida yo‘l- transport hodisasi ro‘y bergan edi.\n49 nafar yo‘lovchisi bo‘lgan avtobusda 11 nafar kishi yo‘l-transport hodisasi oqibatida halok bo‘lgan. Baxtsiz hodisa oqibatida vafot etganlarning uch nafari o‘zbekistonliklar bo‘lib, 13 nafari turli darajada jarohatlangan.\nO‘zbekiston Prezidenti Shavkat Mirziyoyevning jabrlanganlarga zudlik bilan tibbiy yordam ko‘rsatish va O‘zbekistonga olib kelish bo‘yicha bergan topshirig‘iga ko‘ra, xukumat komissiyasituzilib, maxsus samolyot ajratildi. Yo‘l-transport hodisasi oqibatida jarohatlangan o‘zbekistonliklarga ushbu bortda Vataniga olib kelindi. Aviabort bilan Sog‘liqni saqlash vazirligining mas’ul xodimlari, Respublika shoshilinch tibbiy yordam ilmiy markazi direktori Kozim Mahkamov boshchiligidagi shifokorlar guruhi ham yetib borgan.\n—Biz maxsus aviabort bilan yetib borganimizda qozog‘istonlik shifokorlar tomonidan jarohatlangan hamyurtlarimizga tezkor birinchi tibbiy yordam ko‘rsatilgan edi, — deydi Kozim Mahkamov. — Shifokorlar guruhi Favqulodda vaziyatlar vazirligi xodimlari bilan jarohatlanganlarni aviabortga chiqargach, bortning o‘zida ular salomatligi qayta tekshiruvdan o‘tkazildi. Kerakli muolajalar zudlik bilan amalga oshirildi. O‘zbekistonda bizni maxsus jihozlangan “Tez tibbiy yordam” avtomashinalari kutib oldi va bemorlar zudlik bilan Respublika shoshilinch tibbiy yordam ilmiy markaziga yetkazildi.\nJarohatlanganlar orasida qoraqalpog‘istonlik 34 yoshli Omirbek Haytbayevning jarohati ancha og‘ir edi. Agar unga o‘z vaqtida malakali tibbiy yordam ko‘rsatilmasa, hayoti xavf ostida qolayotgan edi. Shifokorlarning shoshilinch ravishda urinishlari natijasida Omirbek Haytbayevda murakkab jarrohlik operatsiyasi muvaffaqiyatli o‘tkazildi. Hozir bemor o‘zini yaxshi his qilmoqda.\nHozirda O‘zbekistonga keltirilgan fuqarolarga Respublika shoshilinch tibbiy yordam ilmiy markazida malakali tibbiy-jarrohlik muolajalari ko‘rsatilmoqda. 20-aprel soat 12:00 gacha ularning ikki nafariga murakkab jarrohlik amaliyotlari muvaffaqiyatli o‘tkazilgan bo‘lsa, ayni paytda yana uch nafar bemor operatsiya stoliga olingan.\nRespublika shoshilinch tibbiy yordam ilmiy markazida halokat oqibatida jabrlanganlarga yuqori malakali tezkor va sifatli tibbiy yordam ko‘rsatish uchun barcha shart-sharoitlar yaratilgan. Qo‘shimcha dori-darmon va tibbiy vositalar yetkazib berilgan.", "category": "Mahalliy", "title": "SSV: Jambil viloyatida halokatga uchragan o‘zbekistonliklarning salomatligi alohida nazoratga olindi", "date": "04/21/2019", "url": "https://daryo.uz/2019/04/21/ssv-jambil-viloyatida-halokatga-uchragan-ozbekistonliklarning-salomatligi-alohida-nazoratga-olindi/"}
{"content": "XXR armiyasi xizmatchisi Shu Sin G20 sammiti chog‘ida jamoatchilik diqqatini o‘ziga tortdi, deb xabar beradi TJournal.\n\nMuxbirlar qizni u Italiya bosh vazir Matteo Rensining avtomobilini qo‘riqlab turgan chog‘da suratga oldi. Weibo tarmog‘i foydalanuvchilari qizning go‘zalligidan hayratda qolib, uni dunyodagi eng chiroyli tan soqchisi deb atay boshladi.\n\n2013-yilda Shu Sin Xitoy armiyasining eng go‘zal xodimalaridan biri deb tan olingan edi.\n\n\n", "category": "Dunyo", "title": "Shu Sin dunyodagi eng chiroyli tan soqchisi deb tan olindi", "date": "09/08/2016", "url": "https://daryo.uz/2016/09/08/shu-sin-dunyodagi-eng-chiroyli-tan-soqchisi-deb-tan-olindi/"}
{"content": "Milliarder va Icahn Enterprises ko‘p profilli xoldingining asosiy xo‘jayini Karl Aykan (Forbes global reytingida 17 milliard dollarlik davlati bilan 43-o‘rinda joylashgan) endi Apple aksiyalariga egalik qilmaydi. Bu haqda uning o‘zi CNBC bilan suhbatida aytib o‘tdi, deb yozadi “RBK”.\n\n“Apple’da endi o‘rnimiz yo‘q”, — dedi Aykan, Apple “katta kompaniya” ekanligini, uning bosh direktori Tim Kuk esa “ajoyib ish ko‘rsatayotgani”ni ta’kidlar ekan.\nO‘z qarorini izohlab, Aykan Apple’ning Xitoydagi holati yuzasidan xavotir bildirdi. Investorni Xitoy hukumati Apple biznesiga cheklov qo‘ya olishi, bu esa savdo darajasiga ta’sir o‘tkazishi mumkinligi tashvishlantirmoqda.\nShu bilan birga, Aykan Xitoydagi iqtisodiy o‘sish sekinlashgani uni xavotirga solmayotganini tan oldi.\nEslatib o‘tamiz, avvalroq Xitoyda 2016-yil martda kuchga kirgan internetga kontent joylashtirishning yangi qoidalariga ko‘ra, Apple mamlakatda iBooks Store va iTunes Movies servislarini yopishga majbur bo‘lgan edi.", "category": "Texnologiyalar", "title": "Milliarder Karl Aykan Xitoy tufayli Apple’ning barcha aksiyalarini sotib yubordi", "date": "04/29/2016", "url": "https://daryo.uz/2016/04/29/milliarder-karl-aykan-xitoy-tufayli-applening-barcha-aksiyalarini-sotib-yubordi/"}
{"content": "Muqaddam ahvoli og‘irlashib, chuqur komaga tushib qolgani xabar qilingan aktyor Shuhrat Nuraliyev vafot etdi. Bu haqda “Daryo”ga Madaniyat vazirligi matbuot xizmati ma’lum qildi.\n\nAvvalroq qandli diabet kasalligidan aziyat chekib kelayotgani aytilgan san’atkor chuqur koma holatiga tushib qolgani, Endokrinologiya institutida hayot uchun kurashayotgani haqida xabar berilgan edi.\nMa’lumot uchun, Shuhrat Nuraliyev O‘zbek milliy drama teatri va kinodagi qator rollari bilan tanilgan. Xususan, “Osmondagi bolalar”, “Devona”, “Ulfatlar-2”, “Yangi boy”, “Sevginator-2”, “Zarb” filmlaridagi rollari uni ayniqsa mashhur qilgan.\nShuhrat Nuraliyev kinorejissor sifatida bir qancha filmlarni suratga olgan, so‘nggi vaqtlarda esa xususiy teatrda bosh rejissor sifatida faoliyat ko‘rsatib kelayotgan edi.", "category": "Madaniyat", "title": "Aktyor Shuhrat Nuraliyev vafot etdi", "date": "11/22/2017", "url": "https://daryo.uz/2017/11/22/aktyor-shuhrat-nuraliyev-vafot-etdi/"}
{"content": "Chilonzor tuman IIB HPB profilaktika inspektorlari tomonidan tuman hududida qo‘shmachilik jinoyati bilan ilgari sudlangan ayol yana qo‘shmachilik qilayotganda qo‘lga olindi. Bu haqda “Daryo”ga IIV Huquqbuzarliklar profilaktikasi bosh boshqarmasi xabar berdi.\n\n2017-yilning 10-iyul kuni, taxminan, soat 01:30da, tezkor tadbirlar davomida D.Yusupova (ism-sharif shartli) Chilonzor tuman hududida joylashgan xonadonda qo‘shmachilik qilib, 40 ming so‘m evaziga fuqarolar “G” va “Z”ga jinsiy aloqa qilishi uchun sharoit yaratib berganligi aniqlandi.\nMazkur holat yuzasidan Chilonzor tumani IIB huzuridagi Tergov bo‘limi tomonidan JKning 131-moddasi 4-qismi bilan jinoyat ish qo‘zg‘atildi.\nHozirda tergov harakatlari davom ettirilmoqda.", "category": "Mahalliy", "title": "Chilonzorda qo‘shmachiligi uchun sudlangan ayol yana “eski hunari”ni qo‘msadi ", "date": "07/28/2017", "url": "https://daryo.uz/2017/07/28/chilonzorda-qoshmachiligi-uchun-sudlangan-ayol-yana-eski-hunarini-qomsadi/"}
{"content": "Samarqandning o‘ziga xosligini saqlab qolish, mazkur qadimiy shaharning tarixiy-madaniy merosini ommalashtirish muammosi 11-dekabr kuni Toshkentda bo‘lib o‘tgan nufuzli xalqaro forumda batafsil ko‘rib chiqildi, deb yozadi “Novosti Uzbekistana”.\n\n12-dekabr kuni esa Samarqandning bosh rejasi konsepsiyasi va madaniy merosni qo‘riqlash loyihasini muhokama qilish uchun O‘zbekiston delegatsiyasining vakili Parijga uchib ketdi.\nAvvalroq ma’lum qilinganidek, Toshkentda O‘zbekistonning madaniy merosiga bag‘ishlangan xalqaro forum bo‘lib o‘tdi. Forum sessiyalaridan biri “Samarqandning tarixiy-madaniy merosini saqlab qolish va ommalashtirishning aktual masalalari” muammosini muhokama qilishga bag‘ishlandi. Muhokamada mutaxassislar, ekspertlar va olimlar ishtirok etdi.\nMuhokama doirasida O‘zbekiston bosh vaziri o‘rinbosari Aziz Abduhakimov YuNESKO butunjahon merosi qo‘mitasida olimlar va ekspertlarning katta guruhi Samarqand madaniy merosini saqlash bo‘yicha takliflar taqdim etishini ta’kidladi.\nO‘zbekistonda YuNESKO bosh vakili vazifasini bajaruvchi Mariya del Pilar Alvares-Laso madaniy meros nima ekanligi haqidagi bilimlarni jamiyatga yetkazish, davlat esa avvalgi tajriba va fuqarolar ehtiyojlarini hisobga olishi zarur deb hisoblaydi.", "category": "Mahalliy", "title": "O‘zbekiston hukumati va YuNESKO Samarqandning o‘ziga xosligini saqlab qolish masalasini muhokama qiladi", "date": "12/13/2018", "url": "https://daryo.uz/2018/12/13/ozbekiston-hukumati-va-yunesko-samarqandning-oziga-xosligini-saqlab-qolish-masalasini-muhokama-qiladi/"}
{"content": "Nyu-Yorkda yashovchi Liana Barriyentos ismli ayol ajralmasdan turib, o‘n marta turmush qurgani uchun hibsga olindi, deya xabar bermoqda Associated Press. Unga qarshi qalbaki hujjatlar taqdim etish bo‘yicha jinoiy ish qo‘zg‘atildi.\n\n11 yil ichida 39 yoshli Barriyentos o‘n marta turmush qurdi, shu bilan birga, hech bir turmush o‘rtog‘i bilan ajrashmagan. Uning birinchi nikohi 1999-yilda qayd etilgan.\nTurmushga chiqish shinavandasiga qarshi ayblov 10-aprel, juma kuni ilgari surildi. Barriyentosning bunday xatti-harakatlardan maqsadi oshkor etilmayapti.", "category": "Dunyo", "title": "Nyu-yorklik ayol biror marta ajrashmasdan turib, 10 marta turmushga chiqdi", "date": "04/13/2015", "url": "https://daryo.uz/2015/04/13/nyu-yorklik-ayol-biror-marta-ajrashmasdan-turib-10-marta-turmushga-chiqdi/"}
{"content": "Paparatssi Irina Sheyk va Bredli Kuperning birgalikdagi birinchi suratini muhrlashga muvaffaq bo‘ldi, ularning uchrashayotgani haqida yaqinda mish-mishlar tarqala boshlagan edi, deb yozadi “Segodnya.ua”.\n\nG‘arb OAVlari yozishicha, juftlik Met Gala 2015 munosabati bilan qo‘shiqchi Rianna tashkil qilgan ziyofatni tark etayotgan vaqtida “qo‘lga tushgan”.\nTadbirning o‘zida model va aktyor bir-biridan uzoq yurgan bo‘lsa-da, u yerdan chiqqach, hislariga erkinlik bergan.\nHola! nashri e’lon qilgan yagona suratda Sheyk va Kuper qo‘ltiqlashib ketayotganini ko‘rish mumkin.\nTa’kidlash joiz, Irina Sheyk yaqinda futbolchi Krishtianu Ronaldu bilan ayrilishgan edi. Bredli Kuper ham boshqa bir model Suki Uoterhaus bilan aloqalariga nuqta qo‘yganiga ko‘p bo‘lmadi.", "category": "Madaniyat", "title": "Irina Sheyk va Bredli Kuper uchrashayotganini tasdiqlovchi birinchi surat internetda tarqaldi", "date": "05/07/2015", "url": "https://daryo.uz/2015/05/07/irina-sheyk-va-bredli-kuper-uchrashayotganini-tasdiqlovchi-birinchi-surat-internetda-tarqaldi/"}
{"content": "7-iyun kuni xalq deputatlari Nurobod tumani Kengashining navbatdan tashqari sessiyasi bo‘lib o‘tdi, deb xabar berdi Uz24.\nSessiyada Samarqand viloyat hokimi Himmat Oqbo‘tayev ma’ruza qildi. Viloyat hokimi o‘z ma’ruzasida tumanda amalga oshirilayotgan islohotlar natijalariga batafsil to‘xtaldi, erishilgan natijalar va yo‘l qo‘yilgan kamchiliklarni tahlil qildi.\nSessiyada tashkiliy masala ko‘rildi. Baxtiyor Ergashev o‘z arizasiga binoan Nurobod tumani hokimi vazifasidan ozod etildi.\nViloyat hokimi tavsiyasiga ko‘ra, shu paytgacha O‘zbekiston Respublikasi Oliy va o‘rta ta’lim vazirligi, o‘rta-maxsus kasb hunar ta’limi markazi huzuridagi axborot metodik xizmati axborot metodik ta’minlash bo‘limi boshlig‘i vazifasida ishlab kelayotgan Faxriddin Zoirov Nurobod tumani hokimi etib tasdiqlandi.", "category": "Mahalliy", "title": "Faxriddin Zoirov Nurobod tumani hokimi etib tayinlandi", "date": "06/08/2017", "url": "https://daryo.uz/2017/06/08/faxriddin-zoirov-nurobod-tumani-hokimi-etib-tayinlandi/"}
{"content": "Google dasturchilari bemorning ahvolini tahlil qiluvchi hamda uning qachon vafot etishini bashorat qilishga qodir yangi algoritmni yaratdi. Bu haqda Bloomberg agentligiga tayanib, “Vedomosti” xabar berdi.\n\nKo‘krak saratoni tufayli vafot etgan bir ayol misol sifatida keltirib o‘tilgan. Bemorni qabul qilgan shifokorlar uning o‘limi tezligini 9,3 foizga baholagan, Google’ning yangi algoritmida esa ushbu ko‘rsatkich 19,9 foizni tashkil etgan. Ayol bir necha kundan so‘ng vafot etgan.\nDasturchilarning ta’kidlashicha, yangi dasturiy ta’minot tibbiyot xodimlarining ishini yengillashtiradi va aniq tashxis qo‘yishda ko‘maklashadi.\nGoogle’ning ma’lumotlariga ko‘ra, yangi dastur shifokorlarga nafaqat bemorning o‘limini bashorat qilishda, balki uning yana qachon muassasaga murojaat qilishida, shuningdek, shifoxonada qancha muddat qolishini aniqlashda ham yordam beradi.\nMazkur tizim bashoratni amalga oshirishda bemorning jinsini, laboratoriya tadqiqotlari natijalarini, undan oldin qo‘yilgan tashxislarni va boshqa ko‘plab ma’lumotlarni inobatga oladi.", "category": "Texnologiyalar", "title": "Google bemorlarning qachon o‘lishini bashorat qilishga qodir tizimni yaratdi", "date": "06/19/2018", "url": "https://daryo.uz/2018/06/19/google-bemorlarning-qachon-olishini-bashorat-qilishga-qodir-tizimni-yaratdi/"}
{"content": "Xitoy Taypeyi mezbonlik qilayotgan futzal bo‘yicha Osiyo Chempionatida finalning birinchi ishtirokchisi Yaponiya bo‘ldi.\n\nYarim finalda Iroq bilan to‘qnash kelgan kunchiqar yurt termasi 3:0 hisobida zafar quchdi. Bungacha yaponiyaliklar guruh bosqichidagi 3 ta va chorak finaldagi o‘yinda g‘olib chiqqandi. Mag‘lub etilganlar orasida O‘zbekiston ham bor — 4:2.\nOsiyo Chempionati\n Yarim final\n 9-fevral, juma\nGollar: Kaoru Morioka, 1 (1:0). Ryosuke Nishitani, 6 (2:0). Yuki Murota, 19 (3:0).\n\n\nOsiyo Chempionati shu kunga qadar 14 bor o‘tkazilgan bo‘lib, shularning 3 tasida Yaponiya termasi zafar quchishga erishgan. Qolgan 11 ta finalda Eron g‘alaba qozongan.", "category": "Sport", "title": "Futzal. Yaponiya Osiyo Chempionatining ilk finalchisiga aylandi", "date": "02/09/2018", "url": "https://daryo.uz/2018/02/09/futzal-yaponiya-osiyo-chempionatining-ilk-finalchisiga-aylandi/"}
{"content": "Toshkent — Urgench va Toshkent —Nukus — Qo‘ng‘irot yo‘nalishidagi yo‘lovchi poyezdlar 20-martdan boshlab yangi qurilgan Buxoro — Miskin temir yo‘l liniyasi orqali harakatlanishni boshladi. Bu haqda “Xalq so‘zi” xabar berdi.\n\nHozirgi kunga qadar Toshkent — Urgench poyezdi 1027, Toshkent—Nukus—Qo‘ng‘irot poyezdi 1327 kilometr yo‘l bosib Navoiy — Uchquduq — Miskin magistrali orqali harakatlangan bo‘lsa, ushbu loyihaning qurib bitkazilishi bilan poyezdlar qatnovi qariyib 100 kilometrga qisqardi. Bu yo‘l uchun ketadigan vaqtni, yonilg‘ini va boshqa xarajatlarni tejashga zamin yaratadi.\nToshkent shahridan Urganch, Xiva, Nukus shaharlariga boradigan hamda mazkur shaharlardan Toshkent shahriga keladigan yo‘lovchi poyezdlarining harakatlanish vaqti salkam 2 soatga qisqardi.\nToshkent — Saratov, Toshkent — Volgograd, Almati — Nukus, Andijon — Urgench, Nukus — Urgench — Termez poyezdlarining ham ushbu yangi liniya orqali qatnovi yo‘lga qo‘yiladi.\nMazkur temir yo‘lning ikkinchi bosqichida elektrlashtirish ishlari amalga oshirilib, bu yo‘nalish orqali elektropoyezdlar hamda yuqori tezlikda harakatlanuvchi Afrosiyob zamonaviy poyezdlari qatnovini ham amalga oshirilishi ko‘zda tutilgan.", "category": "Mahalliy", "title": "Buxoro — Miskin temir yo‘l liniyasida yo‘lovchi poyezdlar harakati boshlandi", "date": "03/21/2018", "url": "https://daryo.uz/2018/03/21/buxoro-miskin-temir-yol-liniyasida-yolovchi-poyezdlar-harakati-boshlandi/"}
{"content": "Shavkat Mirziyoyev Myunxen shahrida Bavariya bosh vaziri Markus Zyoder bilan uchrashdi. Bu haqda Prezident matbuot xizmati ma’lum qildi.\n\nGermaniyaning janubi-sharqida joylashgan hamda 70,5 ming kvadrat kilometr maydonni egallagan Bavariyada 12,9 million aholi yashaydi. Ushbu o‘lka federativ respublikaning maydon bo‘yicha eng yirik va aholi soni bo‘yicha ikkinchi subyektidir.\nBugungi kunda Bavariya mamlakatning iqtisodiy jihatdan eng rivojlangan hududlaridan biri hisoblanadi. Bavariyaning yalpi hududiy mahsuloti hajmi 600 milliard yevroga yaqin bo‘lib, bu Yevropa Ittifoqiga a’zo davlatlardan aksariyatining ko‘rsatkichlaridan yuqori. Germaniyada ishlab chiqarilayotgan avia va aerokosmik texnikaning qariyb yarmi, to‘qimachilik mahsulotlarining 43 foizi, elektronika tovarlarining 27 foizi, mashinasozlikning 18 foizi, metallurgiya mahsulotlarining 12 foizi ushbu federal o‘lka hissasiga to‘g‘ri keladi.\nUchrashuv avvalida Shavkat Mirziyoyev Markus Zyoderni Germaniya Xristan-sotsial ittifoqi raisi etib saylangani bilan tabriklab, uning ushbu yuksak martabadagi faoliyati ikki tomonlama hamkorlikni yanada rivojlantirishga ko‘maklashishiga ishonch bildirdi.\nUchrashuvda ikki tomonlama hamkorlikni yanada rivojlantirish istiqbollariga oid masalalar muhokama qilindi. Shuningdek, savdo-iqtisodiy hamkorlik masalalari bo‘yicha ham fikr almashildi.\n\nBavariya bosh vaziri Markus Zyoder Prezident Shavkat Mirziyoyevni Myunxenda ko‘rib turganidan mamnun ekanini bildirib, Germaniya bilan O‘zbekiston o‘rtasida imzolangan hujjatlar ikki mamlakat manfaatlariga xizmat qilishi, savdo-iqtisodiy sohadagi samarali va o‘zaro manfaatli hamkorlik o‘zaro munosabatlarning eng muhim ustuvor yo‘nalishlaridan biri bo‘lishini qayd etdi.\nTomonlar savdo-iqtisodiy va investitsiyaviy hamkorlikni mustahkamlash, O‘zbekiston iqtisodiyotining turli tarmoqlarida ilg‘or nemis texnologiyalarini yanada keng joriy etishdan manfaatdor ekanligini ta’kidladi.\nMadaniy-gumanitar aloqalar, oliy ta’lim, sog‘liqni saqlash va sport sohasidagi hamkorlikni kengaytirish masalalariga alohida e’tibor qaratildi.\nUchrashuvda Germaniya kompaniyalari bilan O‘zbekistonda yuqori texnologiyali korxonalar ochish, transport-logistika va turizm infratuzilmasini modernizatsiya qilish, savdo-sotiq va qo‘shma loyihalarni birgalikda moliyalashtirish bo‘yicha amaliy hamkorlikni kengaytirish istiqbollari muhokama qilindi.\nMarkus Zyoder Shavkat Mirziyoyevga Germaniya ishbilarmon doiralarining O‘zbekistondagi loyihalari va takliflariga ko‘rsatilayotgan har tomonlama ko‘mak uchun samimiy minnatdorlik bildirdi. O‘zbekiston bilan keng ko‘lamli va o‘zaro manfaatli biznes sheriklikdan g‘oyat manfaatdor ekanini qayd etdi.\n\nShavkat Mirziyoyev Bavariya bosh vaziriga Germaniya muzeylarida saqlanayotgan O‘zbekiston tarixiy yodgorliklari haqidagi kitob-albomni sovg‘a qildi.", "category": "Mahalliy", "title": "Shavkat Mirziyoyev Myunxenda Bavariya bosh vaziri bilan uchrashdi", "date": "01/22/2019", "url": "https://daryo.uz/2019/01/22/shavkat-mirziyoyev-myunxenda-bavariya-bosh-vaziri-bilan-uchrashdi/"}
{"content": "AQSh senati Shimoliy Koreyaga qarshi yangi sanksiyalar uchun ovoz berdi. Bu haqda Reuters agentligi ma’lumotiga tayanib, “RBK” xabar beradi.\n\nCheklovchi choralar KXDR yadro dasturi, ballistik raketalarni uchirish uchun texnologiyalarni ishlab chiqarish va inson huquqlari bo‘yicha holat bilan bog‘liqdir. Bloomberg’ning ta’kidlashicha, choralar ushbu qonun buzilishlarga aloqador jismoniy shaxslar bilan bir qatorda kompaniyalar va chet el davlatlariga ham daxldor bo‘ladi.\nOq uy prezident ushbu qonun loyihasini imzolash-imzolamasligini hozircha ma’lum qilmadi. Agentlikning ta’kidlashicha, hujjatga veto qo‘yilishi to‘g‘risida ham xabar qilinmagan.", "category": "Dunyo", "title": "AQSh senati KXDRga qarshi yangi sanksiyalar uchun ovoz berdi", "date": "02/11/2016", "url": "https://daryo.uz/2016/02/11/aqsh-senati-kxdrga-qarshi-yangi-sanksiyalar-uchun-ovoz-berdi/"}
{"content": "O‘zbekiston xalq artisti Ozodbek Nazarbekov otalik va qaynotalik maqomi haqida so‘z yuritdi. Bu haqda “Sug‘diyona” gazetasi xabar bermoqda.\n\nOzodbek Nazarbekov qiz uzatganida yig‘ladimi degan savolga ijodkor quyidagicha javob berdi: “Ha, yig‘ladim. Yig‘lamayman deb o‘ylagandim, bo‘lmadi”.\nShundan so‘ng, Ozodbekka qaynotalik va otalik maqomlari haqida savol berildi.\n“Yangi yil arafasidagi bir ko‘rsatuvda qaysidir qo‘shiqqa raqsga tushgan ekanman. Buni bayram kunlari takror-takror ko‘rsatishibdi, – dedi xonanda. – Uyga kelsam, ayolim buni o‘zimga qo‘yib berib, ‘Endi sizga bunaqa sakrab, raqsga tushishlar yarashmaydi’, deb qoldi.\nQarasam, o‘zimga ham erish tuyulib, televideniyedagilardan shu joyini olib qo‘yishlarini iltimos qildim. Mana sizga qaynotalik maqomi”.", "category": "Madaniyat", "title": "Ozodbek Nazarbekov: Qiz uzatganda yig‘lamayman deb o‘ylagandim, bo‘lmadi", "date": "04/05/2015", "url": "https://daryo.uz/2015/04/05/ozodbek-nazarbekov-qiz-uzatganda-yiglamayman-deb-oylagandim-bolmadi/"}
{"content": "Markaziy bank esdalik tangalarning 2018-yil 2-yanvardan amalda bo‘ladigan yangi narxlarini belgiladi.\n\nUnga ko‘ra, 1 ta oltin tanga uchun 13 300 000 so‘m, 1 ta kumush tanga uchun 257 000 so‘m narx belgilandi.", "category": "Mahalliy", "title": "O‘zbekistonda esdalik tangalar uchun yangi narxlar belgilandi", "date": "01/03/2019", "url": "https://daryo.uz/2019/01/03/o%ca%bbzbekistonda-esdalik-tangalar-uchun-yangi-narxlar-belgilandi/"}
{"content": "Ikki vazn toifasida UFC sobiq chempioni Konor Makgregor 2-marta otalik baxtiga muyassar bo‘ldi.\n\n“Ikki sog‘lom farzandim va g‘ayratli, super onasi bilan uyga qaytyapmiz. Bu 2019-yilning eng quvonchli boshlanishidir. Barchaga ajoyib tilaklar uchun minnatdorchilik izhor etaman”, — deb yozadi Konor o‘zining Instagram sahifasida.\nUning birinchi farzandi Konor Jek Makgregor 2017-yilda tug‘ilgan. Konorning o‘g‘li 1 yoshdan oshgan bo‘lishiga qaramasdan, u otasi bilan mashg‘ulotlarda qatnashadi.", "category": "Sport", "title": "Konor Makgregor farzandli bo‘ldi", "date": "01/05/2019", "url": "https://daryo.uz/2019/01/05/konor-makgregor-farzandli-boldi/"}
{"content": "Professional tennischilarning haftalik yangi reytingi e’lon qilindi. Ayol tennischilar reytingini hamon katta farq bilan amerikalik Serena Uilyams boshqaryapti. Kuchli o‘ntalikda bir necha o‘zgarish kuzatildi, deb xabar bermoqda “Olamsport”.\n\nO‘zbekistonning birinchi raqamli tennischisi Nigina Abduraimova o‘tgan haftaga nisbatan 10 pog‘ona pastlab, ayni paytda 170-o‘rinni band etdi. Oqgul Omonmurodova va Sabina Sharipova ham ikki o‘ringa pastladi.\nProfessional ayol tennischilarning haftalik yangi reytingi:\n1. Serena Uilyams (AQSh) — 8485 ochko\n2. Mariya Sharapova (Rossiya) — 7050 ochko\n3. Simona Xalep (Ruminiya) — 6292 ochko\n4. Petra Kvitova (Chexiya) — 5966 ochko\n5. Ana Ivanovich (Serbiya) — 4820 ochko\n6. Agneshka Radvanskaya (Polsha) — 4810 ochko\n7. Ejeni Bushar (Kanada) — 4715 ochko\n8. Karolin Voznyatski (Daniya) — 4625 ochko\n9. Anjelik Kerber — 3480 ochko\n10. Dominika Sibulkova (Slovakiya) — 3052 ochko\n... 170. (160) Nigina Abduraimova (O‘zbekiston) — 313 ochko\n... 246. (244) Oqgul Omonmurodova (O‘zbekiston) — 188\n... 260. (258) Sabina Sharipova (O‘zbekiston) — 173\n... 537. (546) Vlada Yakshibarova (O‘zbekiston) — 47\n... 607. (607) Albina Xabibulina (O‘zbekiston) — 35\n... 686. (691) Arina Fols (O‘zbekiston) — 25\n... 877. (873) Polina Merenkova (O‘zbekiston) — 14\n... 899. (900) Go‘zal Yusupova (O‘zbekiston) — 13", "category": "Sport", "title": "O‘zbekistonning birinchi raqamli tennischisi Nigina Abduraimova Professional tennischilar reytingida 10 pog‘ona pastladi", "date": "11/11/2014", "url": "https://daryo.uz/2014/11/11/ozbekistonning-birinchi-raqamli-tennischisi-nigina-abduraimova-professional-tennischilar-reytingida-10-pogona-pastladi/"}
{"content": "Payariq tumanidagi 34-umumta’lim maktabi filialini ilk bor ko‘rgan kishi omborxona bilan adashtirishi aniq. Bu haqda “Zarafshon” hikoya qilmoqda.\n\nSalkam 18 yil avval bunyod etilgan ushbu ta’lim maskani bugun o‘z holiga tashlab qo‘yilgan. Maktab direktori Alisher Raimqulov bunga shunday izoh beradi:\n— Filialimizda Shamolli, Tog‘qishloq va Mullaovul qishloqlaridan kelgan 35 nafar o‘quvchi ta’lim oladi. Ularga 6 nafar o‘qituvchi biriktirilgan. Bir vaqtning o‘zida 1-3-sinf o‘quvchilariga bitta sinfda, 2-4-sinf o‘quvchilariga esa alohida sinfda dars o‘tiladi. Ushbu binoni ta’mirlash uchun tuman xalq ta’limi bo‘limiga maktabning fotosuratlari hamda dalolatnoma bilan murojaat qilganmiz.\n\nMaktab devorining nurab qolganini ko‘rgan kishi borki, binoga kirishga ikkilanadi. Kirish eshigiga qulf ham o‘rnatilmagan. Darvoqe, derazalarning oynasi bo‘lmagach, qulfga na hojat?\n\nBinoga kirib shiftda yantoq va xas-xashaklarning osilib turganini ko‘rib, “Bu yerdan ilon chiqib qolsa-ya”, degan o‘y bilan vujudingizni sovuq ter bosadi. Yosh bolalarning joniga to‘zim bersin, deysiz nogoh. Binodagi ikkita xona amal-taqal qilib ta’mirlangan. Partalar butkul yaroqsiz ahvolda.\n\nSinf xonalardagi chiqindilarning uyulib ketgani oylar davomida tozalanmaganidan darak.\n\nTasavvur qiling, yomg‘ir yog‘sa yoki Shamollida shamol, to‘zon tursa, o‘quvchilar qay ahvolda qoladi.\n\nQishda xonalarni isitish masalasini gapirmasa ham bo‘ladi. Bolalar uchun sport maydonchasi ham yo‘q.\n\nNahotki, tuman hokimligi, xalq ta’limi bo‘limi muammoning yechimi bilan qiziqmasa?", "category": "Mahalliy", "title": "Payariqdagi bu bino omborxona emas. Unda 35 nafar o‘quvchi tahsil oladi (foto)", "date": "05/24/2018", "url": "https://daryo.uz/2018/05/24/payariqdagi-bu-bino-omborxona-emas-unda-35-nafar-oquvchi-tahsil-oladi-foto/"}
{"content": "Yevropa Chempionlar ligasining nimchorak finalidan o‘rin olgan yana bir uchrashuvda Myunxenning “Bavariya” klubi o‘z muxlislariga gollar shousini taqdim etdi, deb xabar bermoqda “Olamsport”.\n\nO‘yinning kulminatsion nuqtasi 3-daqiqada sodir bo‘ldi. So‘nggi chorani qo‘llagani uchun himoyachi Kucher maydondan chetlatildi. O‘yinning qolgan daqiqalarida mezbonlar “konchilar” darvozasini birin-ketin ishg‘ol qilishdi.\n“Bavariya” – “Shaxtyor” 7:0 (birinchi o‘yin - 0:0)\nGollar: Myuller, 4 (penaltidan),52, Boateng, 34, Riberi, 49, Badshtuber, 63, Levandovski, 75, Getse, 87\n“Bavariya”: Noyer, Badshtuber (Dante, 65), Boateng, Alaba, Rafinya, Shvaynshtayger, Gyotse, Myuller, Riberi (Bernat, 60), Robben (Rode, 19), Levandovski\n“Shaxtyor”: Pyatov, Srna, Kucher, Rakitskiy, Shevchuk, Fred, Stepanenko, Kosta (Vellington Nem, 79), Teysheyra (Ilsino, 69), Tayson (Krivsov, 9), Adriano\nOgohlantirishlar: Badshtuber, Boateng — Kosta\nChetlatish: Kucher, 3", "category": "Sport", "title": "YeChL nimchorak finali javob o‘yinida “Bavariya” “Shaxtyor”ni 7:0 hisobida mag‘lub etdi", "date": "03/12/2015", "url": "https://daryo.uz/2015/03/12/yechl-nimchorak-finali-javob-oyinida-bavariya-shaxtyorni-70-hisobida-maglub-etdi/"}
{"content": "10-iyul kuni Sankt-Peterburg shahrida “Oq tunlar” (“Белые ночи”) xalqaro musiqa festivali bo‘lib o‘tdi. Unda Nargiz Zokirova Rossiya nomidan ishtirok etdi va g‘olib bo‘ldi.\n\nSuper.ru xabar berishicha, tanlovda besh qit’aning 12 mamlakatidan kelgan qatnashchilar o‘zaro bellashdi. Sahnaga oddiy ishtirokchilar bilan birga, dunyo darajasidagi super yulduzlar ham ko‘tarildi.\nNargiz Zokirovaning Facebook’dagi sahifasida uning muxlislari xonandani ushbu tanlov Gran-Prisini qo‘lga kiritgani uchun tabriklab xabarlar qoldira boshladi. Kecha, 12-iyul kuni xonandaning o‘zi ham post yozib, “Oq tunlar” Gran-Prisini yutib olganini tasdiqladi.\nEslatib o‘tamiz, O‘zbekistonda tug‘ilib, hozirda AQShda istiqomat qilayotgan Nargiz Zokirova Rossiyaning “Golos” teleshousidagi ishtirokidan keyin musiqa muxlislari orasida mashhurlikka erishgan edi.", "category": "Madaniyat", "title": "Nargiz Zokirova Sankt-Peterburgdagi xalqaro tanlovda Rossiya nomidan qatnashib, Gran-Pri sohibasi bo‘ldi", "date": "07/13/2014", "url": "https://daryo.uz/2014/07/13/nargiz-zokirova-sankt-peterburgdagi-xalqaro-tanlovda-rossiya-nomidan-qatnashib-gran-pri-sohibasi-boldi/"}
{"content": "29-iyul kuni soat 8:00 hamda soat 15:00 da 2019—2020-o‘quv yilgi oliy ta’lim muassasalariga kirish imtihonlari boshlanadi. Shu munosabat bilan poytaxtning ayrim ko‘chalar yopiladi, deb xabar berdi Toshkent shahar IIBB matbuot xizmati.\n\nMa’lum qilinishicha, oliy ta’lim muassasalarida kirish test sinovlari o‘tkazilishi munosabati bilan 29-iyuldan 10-avgust kuniga qadar soat 05:00 dan soat 20:00 gacha bo‘lgan vaqt oralig‘ida poytaxtning Yunusobod tumanidagi Ko‘rgazma, Korxojiota, Iftixor va Niyozbek yo‘li ko‘chalari transport vositalari harakati uchun vaqtincha berkitiladi.\nToshkent shahar ichki ishlar boshqarmasi fuqarolardan vaqtinchalik noqulayliklar uchun uzr so‘raydi.\nMavzuga doir: Toshkentda OTMlarga kirish imtihonlari o‘tkaziladigan hududlar ro‘yxati e’lon qilindi", "category": "Mahalliy", "title": "OTMga kirish imtihonlari sabab Toshkentdagi ayrim ko‘chalar vaqtincha yopiladi", "date": "07/29/2019", "url": "https://daryo.uz/2019/07/29/otmga-kirish-imtihonlari-sabab-toshkentdagi-ayrim-kochalar-vaqtincha-yopiladi/"}
{"content": "O‘zbekistonning birinchi raketkasi Denis Istomin Avstraliya Ochiq chempionatining ilk davrasida shveysariyalik Rojer Federerga qarshi kortga chiqdi.\n\n1 soat 59 daqiqa davom etgan o‘yinda Denis raqibiga 3 ta setda 3:6, 4:6, 4:6 hisoblarida mag‘lub bo‘ldi.\nMa’lumot uchun, Denis tennis bo‘yicha jahon reytingida 101, Federer esa 3-o‘rinni egallab turibdi.\nMusobaqaning ikkinchi davrasida Rojer Federer Daniel Evansga qarshi kortga chiqadi.", "category": "Sport", "title": "Australian Open. Denis Istomin Rojer Federerga mag‘lub bo‘ldi", "date": "01/14/2019", "url": "https://daryo.uz/2019/01/14/australian-open-denis-istomin-rojer-federerga-maglub-boldi/"}
{"content": "“Omon qolgan” filmidagi ijrosi uchun AQSh kinoakademiyasi tomonidan 2015-yilning eng yaxshi aktyori deb topilgan va o‘z faoliyatidagi ilk “Oskar”ni qo‘lga kiritgan Leonardo Di Kaprio uzoq kutilgan haykalchani restoranda unutib qoldirdi. Bu haqda TMZ ma’lum qildi.\n\nDi Kaprio va uning hamkasblari Los-Anjelesdagi restoranlardan birida mukofotni nishonlayotgan edi. BangShowBiz ma’lumotlariga ko‘ra, mehmonlar Leonardoning haykalchasini qo‘ldan-qo‘lga uzatib, “bo‘rilar to‘dasi!” deya hayqirib, restoranni boshiga ko‘targan.\nTadbirdan so‘ng aktyor ko‘chaga chiqib, bir necha kishi qurshovida avtomobilga yo‘l olgan. Uning ortidan haykalchani ko‘tarib olgan erkak yugurib kelgan va “Oskar”ni ko‘rsatib, “Siz buni olib ketishni istamaysizmi?” deya so‘ragan.\n\nEslatib o‘tamiz, aktyorning mukofot olishi Twitter’da o‘ziga xos rekord o‘rnatdi: uning nomi e’lon qilinganidan so‘ng foydalanuvchilar bir daqiqa ichida 440 mingdan ziyod tvit yozgan.\n", "category": "Madaniyat", "title": "Leonardo Di Kaprio “Oskar”ni restoranda unutib qoldirdi (foto va video)", "date": "03/01/2016", "url": "https://daryo.uz/2016/03/01/leonardo-di-kaprio-oskarni-restoranda-unutib-qoldirdi-foto-va-video/"}
{"content": "Gollivudda 8-yanvar kuni “Oltin globus” mukofotining 74-taqdimoti bo‘lib o‘tdi. Marosimda eng hissiyotga to‘la va eng kuchli nutq bilan kino san’atiga qo‘shgan hissasi uchun Sesilya B. De Mill nomidagi faxriy “Oltin globus” bilan mukofotlangan Meril Strip chiqish qildi. Aktrisa jamiyatda erkin matbuotning o‘rni, diskriminatsiya va Gollivuddagi etnik xilma-xillik, shuningdek, qo‘lida hokimiyat jamlangan kishilarning tahqirlovchi harakatlari haqida so‘zladi. Meril Stripning tanqidiga uchraganlar orasida, jumladan, AQShning saylangan prezidenti Donald Tramp ham bor. Uch karra “Oskar” mukofoti sohibi, zamonamizning eng buyuk aktrisalaridan biri Meril Stripning nutqi matni Meduza’da e’lon qilindi, uning tarjimasini esa “Daryo” e’tiboringizga havola qiladi.\n\nIltimos, o‘tirib oling. Rahmat, hammangizni sevaman. Dam olish kunlari baqirib va yig‘lab, ovozimni yo‘qotib qo‘ydim, ma’zur tutasiz. Bungacha esa go‘yo aql-hushimni yo‘qotgan edim, shuning uchun qog‘ozga qarab o‘qib beraman.\nRahmat sizga, Gollivud xorijiy matbuot assotsiatsiyasi. Xyu Lorining so‘zlarini davom ettiraman: siz va bu zalga yig‘ilgan barchamiz Amerika jamiyatining eng tahqirlanuvchi qatlamiga mansubmiz. O‘ylab ko‘ring-da: Gollivud, chet elliklar va matbuot. Lekin biz aslida kimmiz va Gollivudning o‘zi nima? Bu shunchaki jahonning turli burchaklaridan yig‘ilgan odamlar to‘dasi. Men Nyu-Jersida tug‘ilganman va o‘sha yerda o‘qiganman. Viola (Devis) Janubiy Karolinadagi yer egasining xaroba uyida dunyoga kelgan, Rod-Aylenddagi Sentral-Follsda voyaga yetgan; Sara Polson Floridada tug‘ilgan, uni Bruklinda yolg‘iz ona tarbiyalagan. Sara Jessika Parker — ogayolik oiladagi yetti yoki sakkiz boladan biri. Emi Adams Italiyada, Vichensada tavallud topgan. Natali Portman Quddusda tug‘ilgan. Qani bizning tug‘ilganlik haqidagi guvohnomalarimiz? Maftunkor Rut Negga esa Addis-Abeba, Efiopiyada dunyoga kelgan, biroq Londonda... yo‘q, Irlandiyada, shekilli, voyaga yetgan va Virjiniyadagi kichik bir shahardan chiqqan qizaloq roli uchun bugun mukofotga da’vogarlar qatorida.\nRayan Gosling — olamdagi barcha yoqimtoy odamlar kabi kanadalik; Dev Patel bo‘lsa Keniyada tug‘ilgan, Londonda katta bo‘lgan, bu yerga tasmaniyalik hind roli sabab kelib o‘tiribdi. Gollivud kelgindilar va chet elliklarga to‘la. Agar ularning barchasini mamlakatdan quvib solsak, amerikacha futbol va aslida hech qanday san’at bo‘lmagan aralash jang san’atini tomosha qilishdan o‘zga chora qolmaydi.\n\nMenga nutq uchun atigi uch soniya vaqt berilgan, shunday ekan, gap bunday: aktyorning yagona vazifasi — bu bizga o‘xshamagan odamlar obrazida jonlanish va aslida bu qanday bo‘lishini his qilish imkonini taqdim etishdir. Bu yil kishini o‘ziga jalb qiladigan va unda hamdardlik hissini uyg‘otadigan aynan shunday rollar ko‘p bo‘ldi. Biroq bitta chiqish meni hayratda qoldirib, yuragimning eng tubiga qadar yetib bordi. Bu uning yaxshi bo‘lganidan darak emas — unda hech qanday yaxshilik yo‘q edi. Biroq u ta’sirli edi va qilishi kerak bo‘lgan ishni qildi. Tomoshabinlar kulishdi va mazax qilishdi. Bu — mamlakatimizdagi eng e’zozli o‘rin uchun da’vogar odam bir nogiron jurnalistni — ya’ni lavozimi, qudrati va javob berish imkoniyati bo‘yicha o‘zidan kuchsiz odamni kalaka qilayotgan vaziyat edi. Bu hol yuragimni parchaladi va men hali ham yuz bergan o‘sha hodisani ongimdan chiqarib tashlay olmayapman, chunki u kinoda emas, aksincha, hayotda sodir bo‘ldi.\nQandaydir qudratli kuch tomonidan translyatsiya qilinayotgan vaqtda instinktiv tahqirlash istagi har bir odamning hayotiga kirib boradi — demak, boshqa odamlar ham shunday xatti-harakat qilishi mumkin. Hurmatsizlik ortidan hurmatsizlik tug‘iladi, zo‘ravonlik yangi zo‘ravonlikka sabab bo‘ladi. Kun kelib qudratli bir shaxs mazax-kalaka darajasigacha tubanlashsa, bundan biz hammamiz yutqazamiz. Mayli, davom etamiz.\nBu o‘y-xayollar meni matbuot tomon yetaklamoqda. Murosasiz matbuot hokimiyatni javob berishga da’vat etishi va har bir beboshligi uchun uni maydonga chorlashi kerak. Aynan shu sababli ham AQShning asoschi-otalari konstitutsiya asosiga matbuot erkinligini qo‘ygan. Men o‘z qudrati bilan tanilgan Gollivud xorijiy matbuot assotsiatsiyasini va jamiyatimizdagi har bir kishini menga qo‘shilishga va Jurnalistlarni himoya qilish qo‘mitasini qo‘llab-quvvatlashga chaqiryapman, xolos. Tashkilot o‘z faoliyatini davom ettirishi biz uchun zarur, qo‘mitaga esa haqiqatni himoya qilishda biz kerakmiz.\nYana bir gap. Bir safar tasvirga olish maydonchasida turarkanman, nimadandir jahlim chiqardi — yo tushlik vaqtida ham ishlashimiz kerak edi, yoki bo‘lmasa yana biroz ushlanib qolayotgandik, taxminan shunaqaroq holat. O‘shanda Tommi Li Jons menga shunday degandi: “Shunchaki aktyorlik — o‘ziga xos imtiyoz bo‘lsa kerak, shunday emasmi, Meril?”. Ha, shunday va biz bu imtiyoz haqida hamda birga qayg‘urishga mas’ul ekanimiz haqida bir-birimizga eslatib turishimiz lozim. Biz barchamiz Gollivud sharaflayotgan faoliyatdan faxrlanishimiz kerak.\nDugonam, marhum malika Leya (Kerri Fisher) aytganidek: “Parchalangan yuragingni qo‘lga ol-da, uni san’atga bag‘ishla”.\nP.S. Donald Tramp “Oltin globus” taqdimotining ertasiga Meril Stripning bu so‘zlariga munosabat bildirdi. AQShning saylangan prezidenti Stripni Gollivuddagi iqtidoriga eng ko‘p ortiqcha baho berilgan aktrisa deb atab, uni shaxsan o‘zi yaxshi bilmagan insonni tanqid qilishda aybladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "“Hurmatsizlik ortidan hurmatsizlik tug‘iladi, zo‘ravonlik yangi zo‘ravonlikka olib keladi”. Aktrisa Meril Stripning “Oltin globus” taqdimotidagi nutqi", "date": "01/10/2017", "url": "https://daryo.uz/2017/01/10/hurmatsizlik-ortidan-hurmatsizlik-tugiladi-zoravonlik-yangi-zoravonlikka-olib-keladi-aktrisa-meril-stripning-oltin-globus-taqdimotidagi/"}
{"content": "Avvalroq O‘zbekiston futbol assotsiatsiyasi birinchi vitse-prezidenti Umid Ahmadjonovning topshirig‘iga ko‘ra har oyning ilk dushanba kunlari Superliga klublarida ma’naviyat va ma’rifat darslari bo‘lib o‘tayotgani haqida xabar berilgan edi.\n\nAna shunday darslardan biri kecha, 28-may dushanba kuni Toshkentning “Paxtakor” jamoasida bo‘lib o‘tdi, deb xabar beradi O‘FA matbuot xizmati.\nTa’kidlanishicha, “Paxtakor” futbol klubida o‘tgan ma’rifat va ma’naviyat soatida jamoa a’zolariga O‘zbekistonda bo‘layotgan so‘nggi siyosiy va madaniy-ma’rifiy sohalardagi o‘zgarishlar haqida atroflicha ma’lumot berilgan.\nShuningdek, “Ma’naviyat va ma’rifat darsi”da O‘zbekistonda futbolni rivojlantirish, yangi bosqichga olib chiqish borasida amalga oshirilayotgan islohotlar, yangiliklar haqida so‘z yuritildi, deyiladi xabarda.\nO‘zbekiston Kubogi. “Paxtakor” 6 ta gol urib chorak finalga chiqdi, bugun “Bunyodkor” “So‘g‘diyona”ga qarshi maydonga tushadi", "category": "Sport", "title": "“Iftixor” darvozasiga javobsiz 6 ta gol urgan “Paxtakor” a’zolariga ma’naviyat va ma’rifatdan dars o‘tildi", "date": "05/29/2018", "url": "https://daryo.uz/2018/05/29/iftixor-darvozasiga-javobsiz-6-ta-gol-urgan-paxtakor-azolariga-manaviyat-va-marifatdan-dars-otildi/"}
{"content": "28-sentabr kuni O‘zbekiston Tashqi ishlar vaziri Abdulaziz Kamilov Chexiya Respublikasining yangi tayinlangan elchisi Yaroslav Sironi qabul qildi. Bu haqda TIV matbuot xizmati xabar bermoqda.\n\nElchi ishonch yorliqlari nusxalarini topshirdi.\nSuhbat chog‘ida qayd etilganidek, davlatlararo aloqalarni chuqurlashtirish istiqbollari va xalqaro masalalar bo‘yicha ikki davlatning yaqin va o‘xshash qarashlari va pozitsiyalari mamlakatlar o‘rtasidagi o‘zaro manfaatli hamkorlikning ishonchli asosi hisoblanadi.\nMuloqot davomida O‘zbekiston–Chexiya hamkorligi ikki tomon o‘rtasida o‘rnatilgan do‘stlik va konstruktiv munosabatlar an’analariga hamda 30 dan ortiq hujjatlardan tashkil topgan shartnomaviy-huquqiy asosga tayangan holda izchil rivojlanayotgani ta’kidlandi.\nUchrashuvda turli darajalardagi aloqalarni faollashtirish masalalari hamda ikki va ko‘p tomonlama, jumladan O‘zbekiston–Yevroittifoq muloqoti shakllardagi munosabatlarni rivojlantirish yuzasidan fikr almashildi.", "category": "Mahalliy", "title": "Abdulaziz Kamilov Chexiyaning yangi elchisini qabul qildi", "date": "09/28/2016", "url": "https://daryo.uz/2016/09/28/abdulaziz-kamilov-chexiyaning-yangi-elchisini-qabul-qildi/"}
{"content": "Rossiyaning Birinchi telekanali orqali namoyish etilayotgan “Golos” musiqiy teletanlovida hamyurtimiz Nargiz Zokirova ham ishtirok etayotgani haqida avval xabar bergan edik.\n\nMa’lum bo‘lishicha, Nargiz Zokirova Sankt-Peterburgdagi “Infinity” klubida yakkaxon konsert dasturlarini bermoqda. Bu haqda “Mezon” nashri xabar berdi.\nIkki kun davomida — 23—24-noyabr kunlari o‘tkaziladigan konsertlar anshlag bo‘lishiga shubha yo‘q. Nargizning rossiyaliklar o‘rtasida mashhur bo‘lib borayotganini uning “Golos” loyihasidagi muvaffaqiyatli ishtiroki ham tasdiqlaydi.\nTa’kidlash joiz, hamyurtimiz teleshouning keyingi bosqichiga ham olqishlar bilan o‘tishga muvaffaq bo‘ldi. Bu haqda ertangi xabarlarimizda o‘qishingiz mumkin bo‘ladi.\nEslatib o‘tamiz, “Golos” teleshousining ikkinchi mavsumida yurtdoshimiz Nargiz Zokirova ishtirok etmoqda. 1984-yil rejissor Ali Hamroyevning “Vodillik kelin” filmida yangragan “Sen ketarsan” nomli qo‘shiq orqali tanilgan Nargiz O‘zbekiston Xalq artisti Farruh Zokirovning jiyanidir.\nXonanda 1971-yil Toshkentda san’atkorlar oilasida tug‘ilgan. U taniqli opera qo‘shiqchisi, teatr va kino aktyori, O‘zbekiston xalq artisti Karim Zokirovning nabirasi. Nargiz 14 yoshida Yurmaladagi qo‘shiqlar tanlovida qatnashgan. 90-yillarda o‘zbek estradasida ijod qila boshlagan. 1995-yilda AQShga ko‘chib ketgan va oradan 20 yil o‘tib, 42 yoshida Rossiya sahnasida ko‘rinish berdi.\nNargiz Zokirovaga teletanlov sahnasiga chiqqan ilk daqiqalardan boshlab ko‘pchilik qiziqish bildirdi. Bunga sabab xonandaning tashqi ko‘rinishi, noodatiy imidji, deyish mumkin. U noan’anaviy soch turmagi, bosh va qo‘llarida tatuirovkalar, turli taqinchoqlar bilan mutlaqo “o‘zbekcha” bo‘lmagan ko‘rinishda sahnaga chiqdi.", "category": "Madaniyat", "title": "Nargiz Zokirova Rossiyada yakkaxon konsert bermoqda", "date": "11/23/2013", "url": "https://daryo.uz/2013/11/23/nargiz-zokirova-rossiyada-yakkaxon-konsert-bermoqda/"}
{"content": "Foxconn Technology Group kompaniyasi direktori Terri Gou o‘z xodimlariga Apple smartfonlariga bo‘lgan talab keyingi yilning boshiga qadar past darajada bo‘lishini bildirdi. Bu haqda, Nikkei Asian Review nashriga asoslanib, “RBK” xabar bermoqda.\n\nFoxconn hisob-kitoblariga qaraganda, 2016-yilda jami 220 million iPhone sotiladi — bu o‘tgan yilgidan 8,6 foizga kamroqdir.\nO‘z navbatida, Yuanta Investment Consulting vakili Jeff Pu bu ko‘rsatkich 207 millionga teng bo‘lishini taxmin qilmoqda.\nAgar prognozlar amalga oshsa, bu 2007-yildan buyon birinchi marta iPhone xaridlarining tushishi bo‘ladi. Shu paytgacha ushbu ko‘rsatkich har yili o‘sib kelayotgan edi.\nIshlab chiqaruvchilarning fikricha, xaridorlar yangi smartfonga jiddiy qiziqish bildirmagani ham bunga sabab bo‘lmoqda.\nHon Hai Precision Industry nomi bilan ham mashhur bo‘lgan Foxconn Technology Group kompaniyasi Apple smartfonlarining 70 foizini ishlab chiqaradi.", "category": "Texnologiyalar", "title": "iPhone ishlab chiqaruvchisi 2007-yildan buyon birinchi marta sotuvlarning tushishiga hozirlanmoqda", "date": "06/14/2016", "url": "https://daryo.uz/2016/06/14/iphone-ishlab-chiqaruvchisi-2007-yildan-buyon-birinchi-marta-sotuvlarning-tushishiga-hozirlanmoqda/"}
{"content": "O‘zbekiston Respublikasi Prezidenti Islom Karimov Ustyurt gaz-kimyo majmuasi qurilish ishlari bilan tanishish maqsadida 25-aprel kuni Qoraqalpog‘iston Respublikasiga tashrif buyurdi, deb xabar bermoqda O‘zA.\n\nPrezident Islom Karimov ushbu sanoat korxonasiga tashrifi davomida bu yerda amalga oshirilayotgan qurilish ishlari bilan tanishib shunday dedi:\nBunday yirik va muhim loyihani Koreya Respublikasi bilan hamkorlikda amalga oshirayotganimiz bejiz emas. O‘zbekiston Koreya Respublikasiga ulkan iqtisodiy, industrial va intellektual salohiyatga ega rivojlangan davlat sifatida qaraydi. Mamlakatlarimiz o‘rtasida qaror topgan mustahkam va o‘zaro manfaatli hamkorlikni yuksak qadrlaydi.\n2012-yilda boshlangan qurilish ishlari bugungi kunda jadal davom etmoqda. Zamonaviy infratuzilma obyektlari barpo etilib, uskunalar o‘rnatilmoqda.\nDavlat rahbari bu yerda mehnat qilayotgan ishchi va mutaxassislar bilan suhbatlashdi. Majmua qurilishida 6400 ga yaqin kishi mehnat qilmoqda. Ularning 3500 dan ziyodi yurtimiz mutaxassislari bo‘lib, aksariyati yoshlardir.\nSurg‘il koni negizida bunyod etilayotgan Ustyurt gaz-kimyo majmuasi O‘zbekiston va Janubiy Koreya hamkorligi namunasidir. Loyihaning umumiy qiymati 3,9 milliard AQSh dollarini tashkil qiladi. Uning amalga oshirilishi yiliga 4,5 milliard kub metr tabiiy gazni qayta ishlash hisobidan 3,7 milliard kub metr gaz, 387 ming tonna polietilen, 83 ming tonna polipropilen, 102 ming tonna piroliz benzini va boshqa qimmatbaho mahsulotlar ishlab chiqarish imkonini beradi.\nUstyurt gaz-kimyo majmuasi neft-kimyo sohasida dunyodagi eng yirik loyihalardan biridir. Project Finance International xalqaro nashri majmuani qurish loyihasining loyihaviy moliyalash bitimini neft-kimyo va gaz-kimyo sektoridagi 2012-yilning eng yaxshi loyihasi, deb e’tirof etgan. Shuningdek, u Trade Finance Magazine va Global Trade Review nashrlarining “2012-yilning eng yaxshi bitimi” xalqaro mukofotlariga sazovor bo‘lgan.\n2014-yil 13-martda yana bir nufuzli xalqaro nashr – Infrastructure Journal ushbu gaz-kimyo majmuasi qurilishi loyihasini “Neft-gaz sohasidagi 2014-yilning global bitimi” mukofoti bilan taqdirladi.\nMazkur loyiha qo‘shma korxona muassislari bo‘lgan Janubiy Koreyaning Kogas, Lotte Chemical, STX Energy kompaniyalari va “O‘zbekneftgaz” milliy xolding kompaniyasining 1,4 milliard dollar hajmidagi to‘g‘ridan-to‘g‘ri investitsiyasi, shuningdek, 2,5 milliard dollardan ziyod kredit resurslari hisobidan moliyalashtirilmoqda.\nLoyihani moliyalashtirishda Osiyo taraqqiyot banki, Korea Development Bank, Korea Finance Corporation (Koreya Respublikasi), China Development Bank (Xitoy), ING (Niderlandiya), Hermes, KfW, Bayern LB, Siemens Bank (Germaniya), Credit Suisse (Shveysariya), EKN, Nordea, SEC (Shvetsiya) kabi taraqqiyot banklari hamda yetakchi tijorat banklari, shuningdek, Janubiy Koreya, Germaniya va Shvetsiyaning loyihani amalga oshirishda qatnashayotgan banklarga sug‘urta to‘lovlarini taqdim etgan eksport-import agentliklari singari nufuzli moliya muassasalari ishtirok etmoqda.", "category": "Mahalliy", "title": "Islom Karimov Ustyurt gaz-kimyo majmuasi qurilishi bilan tanishish uchun Qoraqalpog‘istonga tashrif buyurdi", "date": "04/26/2014", "url": "https://daryo.uz/2014/04/26/islom-karimov-ustyurt-gaz-kimyo-majmuasi-qurilishi-bilan-tanishish-uchun-qoraqalpogistonga-tashrif-buyurdi/"}
{"content": "Sevimli san’atkorlarimiz Yangi yilni qayerda va qanday kutib olgani barchaga qiziq bo‘lishi tabiiy. “Shov-shuv” nashrining xabar berishicha, xonanda Shahzoda 2014-yilni o‘z uyida oilasi bag‘rida qarshi oldi. Shundan so‘nggina xizmatlarga otlandi.\n\nRayhon esa ushbu ayyomni “O‘zbekiston” mehmonxonasida kutib oldi. Unga turmush o‘rtog‘i, singlisi va dugonalari hamrohlik qildi.\n\nEstrada xonandalarimizdan yana biri Tohir Usmonov ham bayramni o‘z xonadonida nishonladi.\n\nNilufar Usmonova Yangi yilni oila a’zolari hamda hamkasblari Davron Muqimov, Halimaxonim bilan birgalikda onasining uyida kutib oldi, deb yozadi “Shov-shuv”.\n\n\nShuningdek, bayramni chet elda kutib olgan san’atkorlar ham bor. Jumladan, Jasur Umirov bayram arafasida otasi va do‘stlari bilan Moskvaga jo‘nab ketgan bo‘lsa, Samir rafiqasi va qizalog‘ini olib, Dubayga ravona bo‘ldi.", "category": "Madaniyat", "title": "“Yulduz”lar Yangi yilni qanday kutib olgani ma’lum bo‘ldi", "date": "01/04/2014", "url": "https://daryo.uz/2014/01/04/yulduzlar-yangi-yilni-qanday-kutib-olgani-malum-boldi/"}
{"content": "Xitoyning Chuwi kompaniyasi kattaligi olma yoki limondek keladigan LarkBox nomli mini-kompyuterni taqdim etdi. Mahsulot may oxirlariga borib Indiegogo’da sotuvga chiqadi, biroq uning narxi hozirdan ma’lum — 199 dollar, deb xabar beradi IXBT.\n\nChuwi kompaniyasining ta’kidlashicha, Chuwi LarkBox 4K tiniqlikda videolarni dekodlashga va zamonaviy kompyuterning barcha funksiyalarini bajarishga qodir dunyodagi eng kichkina mini-kompyuter hisoblanadi. LarkBox o‘lchamlari 61x61x43 millimetrni, og‘irligi 127 grammni tashkil etadi. Uni yonda olib yurish juda qulay. LarkBox monitor yoki televizorning orqa panaliga VESA orqali o‘rnatilishi mumkin. Shuningdek, u ish stolidagi monitor qarshisida ham ko‘zga tashlanmaydi.\n\nChuwi LarkBox Intel Celeron N4100 protsessori bazasi yaratilgan, biroq ichki UHD Graphics 600 videotezlashtirgich, 6 gigabayt tezkor xotira va 128 gigabaytli ichki xotiraga ham ega.\nShuningdek, mini-kompyuterga Bluetooth 5,0 moduli, ikkita to‘liq o‘lchamli USB-A razyomi, USB-C, HDMI va quloqchin uchun 3,5 millimetrli razyom o‘rnatilgan.", "category": "Texnologiyalar", "title": "Zamonaviy kompyuterlarning barcha funksiyasini bajarishga qodir dunyodagi eng kichkina mini-kompyuter 199 dollarga baholandi", "date": "04/30/2020", "url": "https://daryo.uz/2020/04/30/zamonaviy-kompyuterlarning-barcha-funksiyasini-bajarishga-qodir-dunyodagi-eng-kichkina-mini-kompyuter-199-dollarga-baholandi/"}
{"content": "Taniqli qo‘shiqchi Madonna Brit Awards mukofotini topshirish marosimida sahnadagi zinadan yiqilib tushgacha bo‘ynidan jarohat olganini ma’lum qildi, deb xabar bermoqda The Hollywood Reporter.\n\n“Men bo‘ynimdan jarohat oldim. Ertalabki soat uchgacha mening aqlim joyidagiligiga ishonish uchun ustimda chiroq bilan turishdi. Menda ikkita variant bor edi – yo bo‘g‘ilish, yo yiqilish. Men ikkinchisini tanladim”, − dedi Madonna.\nXonanda o‘zi yiqilgan holatning videoyozuvini ko‘rishdan bosh tortgan va endi sahnaga uzun yopinchiq kiyib chiqmasligini ma’lum qilgan.", "category": "Madaniyat", "title": "Madonna sahnada yiqilgach bo‘ynidan jarohat olganini ma’lum qildi", "date": "02/27/2015", "url": "https://daryo.uz/2015/02/27/madonna-sahnada-yiqilgach-boynidan-jarohat-olganini-malum-qildi/"}
{"content": "Portugaliyaning Correio da Manhã gazetasi mamlakat terma jamoasi hujumchisi Krishtianu Ronaldu va Portugaliya futbol federatsiyasidan nashr muxbirining otib yuborilgan mikrofoni yuzasidan uzr so‘rashni talab qildi, deb xabar bermoqda “Sports.ru”.\n\nNashr muxbiri terma jamoa futbolchilari sayr qilib yurganida Ronalduning oldiga kelib, “Vengriyaga qarshi o‘yinga tayyormisiz?” deb savol berdi. Ronaldu esa uning qo‘lidan mikrofonni tortib olib, ko‘lga uloqtirib yubordi.\n“Ronaldu butun mamlakatni obro‘sizlantiradigan o‘ta jiddiy xatti-harakatni amalga oshirdi. Biz Ronaldu va mamlakat federatsiyasi rasmiy ravishda uzr so‘rashiga haqlimiz. Terma jamoa sardori barchaga ijobiy jihatdan namuna bo‘lishi kerak, aksincha emas”, – dedi Correio da Manhã TV’ning jamoat aloqalari bo‘yicha direktori Karlush Rodrigesh.\nRonaldu bir necha bor Correio da Manhã TV’ni uning shaxsiy va oilaviy hayotiga oid yolg‘on ma’lumotlar tarqatganlikda ayblagan. Shu sababli, 31 yoshli futbolchi Correio da Manhã muxbirlari savollariga hech qachon javob bermaslikka qaror qilgan.\nEslatib o‘tamiz, Vengriya va Portugaliya o‘rtasidagi uchrashuv 3:3 hisobidagi jangovar durang bilan yakunlandi. Ronalduning ushbu o‘yindagi 2 ta goli va 1 ta golli uzatmasi terma jamoasining nimchorak finalga yo‘l olishiga yordam berdi.", "category": "Sport", "title": "Correio da Manhã gazetasi muxbirning otib yuborilgan mikrofoni yuzasidan Ronaldudan uzr so‘rashni talab qildi", "date": "06/23/2016", "url": "https://daryo.uz/2016/06/23/correio-da-manha-gazetasi-muxbirning-otib-yuborilgan-mikrofoni-yuzasidan-ronaldudan-uzr-sorashni-talab-qildi/"}
{"content": "18-may kuni Toshkent shahrida Intel Channel Day — 2015 konferensiyasi o‘tkaziladi, deb xabar beradi “Infocom.uz”.\n\nTadbir doirasida axborot texnologiyalari bozorining yangi yo‘nalishlari haqida ma’ruza o‘qiladi va kompaniya rejalari taqdim etiladi. Bundan tashqari, yangi mahsulotlarning ko‘rgazmasi ham bo‘lib o‘tadi.", "category": "Mahalliy", "title": "Toshkentda Intel Channel Day — 2015 konferensiyasi o‘tkaziladi", "date": "05/18/2015", "url": "https://daryo.uz/2015/05/18/toshkentda-intel-channel-day-2015-konferensiyasi-otkaziladi/"}
{"content": "Shotlandiyalik olimlar kuchsizroq zilzilalar sodir bo‘lgan vaqtlarda Marsda vodorod ajralib chiqishini aniqladi, bu esa sodda hayot shakllari uchun energiya manbasi hisoblanadi. Bu haqda Astrobiology ilmiy jurnalida chop etilgan maqolada so‘z boradi.\n\nTadqiqotchilar Atlantika okeanining Shotlandiya sohillaridagi Tashqi Gebrid orollaridagi yer yoriqlarini o‘rganish orqali shunday xulosaga keldi.\nJumladan, ular yoriqlar yaqinida hayotni ta’minlash uchun yetarli miqdorda vodorod ajralib chiqayotganligini isbotlashga erishdi.\nBundan tashqari, olimlar Yerdagi seysmik faollik kuzatiladigan tektonik yoriqlar atrofida paydo bo‘ladigan suyuqliklarning kimyoviy tarkibini ham batafsil tahlil qildi.\nOlimlarning ma’lum qilishicha, ular aniqlagan modellar Qizil sayyora uchun ham mos keladi. Chunki Marsda ham yer silkinishlari kuzatiladi.\nShunga qaramasdan, ularning xulosalarini Marsda tajriba orqali sinab ko‘rilishi lozim.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Zilzilalar Marsda hayot borligini isbotladi", "date": "09/24/2016", "url": "https://daryo.uz/2016/09/24/zilzilalar-marsda-hayot-borligini-isbotladi/"}
{"content": "Futbol bo‘yicha Fransiya chempionatining 34-turida “Lill” hujumchisi Nikolya Pepe “Nim” darvozasiga gol urdi (5:0).\n\nBu 23 yoshli vingerning joriy mavsum Liga 1’dagi 20-goli bo‘ldi.\nGet French Football News’ning xabar berishicha, Pepe 1961/62-yilgi mavsumdan buyon Fransiya chempionatining yuqori divizionida 20 ta gol urgan birinchi kot-d’ivuarlik futbolchi bo‘ldi.\nMa’lumot uchun, 57 yil avval “Monpelye” sobiq o‘yinchisi Seku Ture ushbu natijaga erishgandi. 2003/04-yilgi mavsumda “Le-Man”, “Gengam” va “Marsel” klublarida to‘p surgan Didye Drogba esa 19 ta gol urgandi.\nBundan tashqari Pepe mazkur chempionatda “Lill” tarkibida Eden Azardan keyin 20 ta gol urgan birinchi futbolchi bo‘ldi. Belgiyalik 2011/12-yilgi mavsumda ushbu ko‘rsatkichni qayd etgan.\nEslatib o‘tamiz, Nikolya Pepe musobaqaning to‘purarlari bahsida faqatgina PSJ hujumchisi Kilian Mbappedan ortda qolmoqda. Fransuz hisobida 27 ta o‘yinda urilgan 30 ta gol mavjud.", "category": "Sport", "title": "Pepe Fransiya chempionatida 57 yil avval qayd etilgan natijani takrorladi", "date": "04/29/2019", "url": "https://daryo.uz/2019/04/29/pepe-fransiya-chempionatida-57-yil-avval-qayd-etilgan-natijani-takrorladi/"}
{"content": "Davlat test markazi O‘zbekistonda test sinovlarini o‘tkazishning yakuniy mexanizmlarini 15-iyuldan so‘ng e’lon qiladi. Bu haqda “Podrobno.uz” xabar bermoqda.\n\nBu yil mamlakat tarixida ilk bor test sinovlari bir kunda — 1-avgustda emas, balki mazkur sanadan 15-avgustga qadar o‘tkaziladi. Imtihonlar ikki smenada bo‘lib o‘tadi: biri ertalab 8:00 da, ikkinchisi esa 15:00 da boshlanadi.\nKo‘plab abituriyentlar va ularning ota-onalarida “Bu kunlar oliy o‘quv yurtlari yoki yo‘nalishlar bo‘yicha taqsimlanadimi? Aytaylik, 1-avgust kuni faqat shifokorlar, 2-avgust kuni huquqshunoslar imtihon topshiradimi?” kabi savollar tug‘ilmoqda.\nDTM boshqarma boshlig‘i Sevara Zufarxo‘jayevaga ko‘ra, test sinovlarini o‘tkazishning mufassal mexanizmlari markaz saytida 15-iyul — abituriyentlardan hujjat qabul qilinishi yakunlanganidan so‘ng e’lon qilinadi.\n“Bu yil mamlakat oliy o‘quv yurtlariga 810 mingdan oshiq abituriyent hujjat topshirishi kutilmoqda. Biroq bu faqat taxmin. 15-iyuldan keyin necha nafar abituriyent va qaysi o‘quv yurtlari, yo‘nalishlarga hujjat topshirganini tahlil qilamiz. Natijada testlar o‘tkazish uchun qancha bino kerakligi, abituriyentlarni qanday taqsimlash zarurligi aniq bo‘ladi”, — dedi Sevara Zufarxo‘jayeva.\nDTM vakilining aniqlik kiritishicha, yakuniy mexanizm Davlat komissiyasi tomonidan ko‘rib chiqiladi va shundan so‘ng markaz saytida e’lon qilinadi.", "category": "Mahalliy", "title": "DTM O‘zbekistonda test sinovlarini o‘tkazishning yakuniy mexanizmlarini 15-iyuldan so‘ng e’lon qiladi", "date": "07/06/2018", "url": "https://daryo.uz/2018/07/06/dtm-ozbekistonda-test-sinovlarini-otkazishning-yakuniy-mexanizmlarini-15-iyuldan-song-elon-qiladi/"}
{"content": "AQShlik aka-ukalar ultrabinafsha nurlanishdan foydalanib, telefonlarni tozalovchi PhoneSoap qurilmasini ishlab chiqdi, deya xabar bermoqda “Mail.ru”. Unga sarmoyadorlar qiziqish bildirib, allaqachon 300 ming dollar investitsiya ajratdi.\n\nQuticha shaklidaga gadjet ichida ikkita lampa bo‘lib, ular mikroorganizmlarni qiruvchi UV-C qisqa to‘lqinlarini ajratadi. Yaratuvchilar so‘zlariga ko‘ra, bu smartfonga o‘rnashib oladigan bakteriyalarning 99,9 foizini yo‘qotish imkonini beradi. Buning uchun smartfonni quti ichiga joylash kifoya.\n\n“Smartfonlar uchun vanna”ning yagona kamchiligi uning hajmi bo‘lib qolmoqda. Gap shundaki, unga uzunligi 153 millimetrdan oshmaydigan qurilmalar sig‘adi, bugungi kundagi planshetofonlarning ko‘pchiligi esa bu uzunlikdan oshib ketgan.\n\nPhoneSoap sotuvda mavjud, biroq u hozircha faqat buyurtma asosida chiqariladi va kichik hududda sotiladi. Uni 59,95 dollarga xarid qilish mumkin.", "category": "Texnologiyalar", "title": "AQShda smartfonlarni bakteriyalardan tozalovchi qurilma ishlab chiqildi", "date": "02/02/2015", "url": "https://daryo.uz/2015/02/02/aqshda-smartfonlarni-bakteriyalardan-tozalovchi-qurilma-ishlab-chiqildi/"}
{"content": "O‘zbekiston Prezidenti Shavkat Mirziyoyev Pop tumanidagi “O‘zbekiston temir yo‘llari” aksiyadorlik jamiyatiga qarashli Ko‘mir briketlari ishlab chiqarish zavodiga tashrif buyurdi. Bu haqda O‘zA xabar bermoqda.\n\nPop tumanida energetika sohasidagi yana bir korxona ishga tushirildi. Qiymati 7 million dollar bo‘lgan mazkur loyiha natijasida yiliga 500 ming tonna ko‘mir briketlari ishlab chiqariladi. Korxonada 160 yangi ish o‘rni yaratildi.\nPrezident briket ishlab chiqarish jarayonini ko‘zdan kechirdi. Mahsulotning narxi, samaradorligi bilan qiziqdi. Zavodda ko‘mir kukuni zamonaviy texnologiya asosida qayta ishlanib, quvvati yuqori moddalar bilan boyitiladi, hid va zararli gazlardan tozalanadi, tashish uchun qulay qilib qadoqlanadi. Bu mahsulot an’anaviy energiya manbalariga nisbatan ancha arzon va uni olis hududlarga ham yetkazib berish mumkin.\nShavkat Mirziyoyev zavod mahsulotlarini O‘zbekiston hududlariga tarqatish punktlari tashkil etish, briket va uni yoqishga mos pechlarni aholiga yetkazib berish, buning uchun imtiyozli kreditlar ajratish kerakligini ta’kidladi. Bunday zamonaviy korxonalarni O‘zbekistonning boshqa joylarida ham bunyod etish bo‘yicha tavsiyalar berdi.\nShuningdek, bu yerda “O‘zqurilishmateriallari” aksiyadorlik jamiyati tomonidan amalga oshirilishi mo‘ljallangan loyihalar taqdimoti o‘tkazildi. Namangan viloyatida 2017—2018-yillarda qurilish materiallari ishlab chiqarishga 200 million dollarlik investitsiya yo‘naltirilmoqda.\n“Hech bir viloyatda bu sohaga buncha mablag‘ ajratilmagan, dedi davlatimiz rahbari. Bundan maqsad aholini arzon, sifatli, keng turdagi qurilish materiallari bilan ta’minlash, yangi ish joylari ochish. Bunday materiallar ko‘p va arzon bo‘lsa, odamlar o‘ziga uy-joy quradi, yangi maktab va shifoxonalar, korxonalar, yo‘llar bunyod etiladi. Xalqimiz farovonligi yanada oshadi”, — deyiladi O‘zA xabarida.\nPop tumanida sement, shifer, asbest quvurlar, beton va yarim sintetik moylash materiallari, Kosonsoy va Yangiqo‘rg‘on tumanlarida sement, Namangan shahrida keramik plita va santexnika mahsulotlari, Pop, To‘raqo‘rg‘on, Uychi, Yangiqo‘rg‘on tumanlarida pishiq g‘isht, Chust tumanida pardozlash toshlari ishlab chiqarishni tashkil etish loyihalari taqdimoti o‘tkazildi.", "category": "Mahalliy", "title": "Shavkat Mirziyoyev Pop tumanida qurilish mahsulotlari ishlab chiqarish loyihalari bilan tanishdi", "date": "07/07/2017", "url": "https://daryo.uz/2017/07/07/shavkat-mirziyoyev-pop-tumanida-qurilish-mahsulotlari-ishlab-chiqarish-loyihalari-bilan-tanishdi/"}
{"content": "Xonanda Jasur Umirov 2016-yilda bo‘ydoqlar safini tark etishi haqida xabarlar tarqaldi, deya xabar bermoqda “Bekajon” gazetasi.\n\n“Nikoh to‘yi 2016-yilning dekabr oyiga mo‘ljallangan. Kelinning kimligi hozircha sir”, — deyiladi gazeta xabarida.\nAvvalroq, Jasur Umirov sevib qola olmayotganidan nolib, qancha pul ketsa ham, to‘yida butun to‘yxonani gul bilan bezatish niyatida ekanini aytib o‘tgan edi.", "category": "Madaniyat", "title": "Xonanda Jasur Umirov 2016-yil oxirigacha uylanishi ma’lum qilindi", "date": "04/09/2016", "url": "https://daryo.uz/2016/04/09/xonanda-jasur-umirov-2016-yil-oxirigacha-uylanishi-malum-qilindi/"}
{"content": "Mutaxassislar 20 dan ortiq messenjerlarni tahlil qilib chiqib, foydalanuvchilar uchun eng xavfsiz dasturni aniqladi, deb yozadi “Korrespondent.net”.\n\nArtezio firmasi ekspertlari tomonidan sinovdan o‘tkazilgan dasturlar orasidan shaxsiylikning yuqori darajasini ta’minlovchi sakkiztasi tanlab olindi.\nSinov chog‘ida 30 ga yaqin ishonchlilik mezonlari e’tiborga olindi, ular orasida ma’lumotlarning shifrlanishi, shaxsiy ma’lumotlarni fosh qilish siyosati, shaxsiy axborot himoyasi darajasi va boshqalar bor.\nArtezio talqiniga ko‘ra, eng yaxshi messenjer Signal bo‘ldi. Ikkinchi o‘rinda Wickr, uchinchi o‘rinda esa — Telegram joylashdi.", "category": "Texnologiyalar", "title": "Eng xavfsiz messenjerlar reytingi tuzildi, Telegram 3-o‘rinda joylashdi", "date": "11/27/2018", "url": "https://daryo.uz/2018/11/27/eng-xavfsiz-messenjerlar-reytingi-tuzildi-telegram-3-orinda-joylashdi/"}
{"content": "O‘zbekistonda xizmat ko‘rsatgan artist, bugungacha xit bo‘lib kelayotgan taronalar muallifi Ruslan Sharipovning suratlari internetda keng muhokamaga sabab bo‘ldi. Vaziyatga oydinlik kiritish uchun “Darakchi.uz” uning xonadoniga yo‘l oldi va onasi Lola opa bilan suhbatda bo‘ldi.\n\n— Aytingchi, bugungi kunda o‘g‘lingiz nimalar bilan band?\n— Hozir toqqa ketgan, umuman olganda esa hech narsa bilan band emas.\n— O‘z vaqtida o‘zbek estradasining cho‘qqilarini zabt etgan Ruslan Sharipovning hayotida nima bo‘ldiki, u hammasidan voz kechib, bugungi ahvolga tushdi?\n— Oilaviy sabablar ham bo‘ldi... Lekin baribir inson taqdiri uchun o‘zi mas’ul bo‘lishi kerak, shu sababdan hammasiga baribir o‘zi aybdor deb o‘ylayman.\n— Qanday oilaviy sabablar uni hamma narsadan voz kechishiga olib keldi?\n— Ruslan turmush o‘rtog‘ini juda qattiq sevardi, hozir ham sevadi... Uning yaxshi yashashi uchun hamma sharoitlarni yaratib berdi. Qo‘sha-qo‘sha mashinalar, uy yumushlarini bajaradigan xizmatchilardan tortib, bolalariga qaraydigan enagagacha yolladi. To‘qlikka sho‘xlik bo‘ldimi, xotini Ruslanga boshqasini sevib qolganini va unga turmushga chiqishini aytdi. Nazarimda, Ruslanda hayotga bo‘lgan juda katta qiziqish va ishtiyoq o‘sha onda so‘ndi.\n— O‘g‘lingizning tarqalgan suratlarini ko‘rdingizmi?\n— Yo‘q, agar bo‘lsa ko‘rsating.\n\n(Suratlarga nazar solgach...)\n— Ha, bugun u mana shunday insonga aylangan.\n— Ushbu suratlar hammani larzaga soldi. Otasi qanday inson bo‘lgan?\n— U ham o‘z sohasini juda iste’dodli sohibi bo‘lgan. Biroq u ham juda ko‘ngli bo‘sh odam edi. Ruslan ham shunday, boshiga tushgan barcha narsaga ham uning mana shu xarakteri sabab. Kuchli emas, hayot sinovlariga taslim bo‘ladigan, kurashuvchanlik qobiliyati yo‘q inson.\n— Uning suratlarini ko‘rib, san’atkorlardan birortasi keldimi?\n— Hech kim kelmadi. Na Izzat Ibrohimov, na Rashid Xoliqov va na Tohir Sodiqov, birortasi kelmadi.\n— Bugun u ishlamayotgan bo‘lsa yashash uchun pulni qayerdan olyapti?\n— Uyini sotgan. Hozir men bilan yashayapti.\n— U hamma narsasini yo‘qotayotgani, hayoti tubanlikka tushib borayotganini anglayaptimi?\n— Ehtimol, lekin bildirmaydi. U “agar istasam ertagayoq avvalgidan-da zo‘r bo‘lib ketishim mumkin”, deydi.\n— Uni ichkilik balosidan davolash haqida o‘ylab ko‘rmadinglarmi?\n—Men uchun asosiysi u sog‘ bo‘lgani va ichmagani. Boshqa narsa kerakmas. Albatta, davolash niyatidaman, uning avvalgi holiga qaytishiga ishonaman.", "category": "Madaniyat", "title": "Ruslan Sharipovning onasi: Inson boshiga tushgan barcha narsaga o‘zi sababchi bo‘ladi", "date": "06/11/2016", "url": "https://daryo.uz/2016/06/11/ruslan-sharipovning-onasi-inson-boshiga-tushgan-barcha-narsaga-ozi-sababchi-boladi/"}
{"content": "AQSh harbiy havo kuchlari samolyoti “Ochiq osmon” bo‘yicha shartnoma doirasida Rossiya hududi ustidan navbatdagi kuzatuvni o‘tkazmoqda. Bu haqda PlaneRadar aviatsiya resurslarining Twitter’dagi sahifasida xabar berilgan.\n\nMa’lumotlarga ko‘ra, Boeing OC-135B kuzatuv samolyoti Komsomolsk-Amur ustidan Ulan-Ude yo‘nalishi tomon harakatlangan. Moskva vaqti bilan soat 08:20 da u Chita yaqinida bo‘lgan. PlaneRadar xabarida qayd etilganidek, Amerika tomoni o‘tgan gal razvedkani oxiriga yetkazmagan.\nMutaxassislarning fikricha, AQSh Chita hududida joylashtirilgan raketalar brigadasiga qiziqish bildirmoqda.\nAvvalgi reys 22-fevral kuni amalga oshirilgan. Qayd etish lozimki, bu 2017-yilning noyabridan buyon birinchi razvedka sanaladi. Uzoq tanaffusga Moskva va Vashington o‘rtasidagi keskin munosabatlar sabab bo‘lgan.\n“Ochiq osmon” shartnomasi 1992-yilning mart oyida Xelsinki shahrida imzolangan. Unda YeXHTga a’zo 23 davlat ishtirok etadi. Shartnoma ma’lumot yig‘ish uchun ushbu davlatlarning hududlari osmonida razvedka o‘tkazish imkonini beradi.", "category": "Dunyo", "title": "AQSh harbiy samolyoti Rossiya ustidan qo‘shimcha razvedka o‘tkazdi", "date": "03/01/2019", "url": "https://daryo.uz/2019/03/01/aqsh-harbiy-samolyoti-rossiya-ustidan-qoshimcha-razvedka-otkazdi/"}
{"content": "Rossiyalik sayohatchi Fyodor Konyuxov havo sharida dunyo bo‘ylab sayohat bo‘yicha dunyo rekordini yangiladi: buning uchun unga 11 kun kerak bo‘ldi, deya xabar berdi “RIA Novosti”.\n\n64 yoshli Konyuxov sayohatini 12-iyulda Avstraliyaning g‘arbiy qirg‘og‘ida boshladi. U yer yuzini havo sharida 13 kunda kezib chiqqan amerikalik Stiv Fossetning rekordini yangilash niyatida edi.\nKonyuxov 23-iyul, shanba kuni yangi rekord o‘rnatilishi uchun zarur oxirgi nuqtani kesib o‘tdi. Uning bugun yarim tunda safarga chiqqan manzilida qo‘nishi kutilmoqda. Sayohatchining o‘g‘li va jamoa a’zosi Oskar Konyuxov otasi erishgan natijani mo‘jiza sifatida baholadi.", "category": "Dunyo", "title": "Fyodor Konyuxov havo sharida dunyo bo‘ylab sayohat bo‘yicha dunyo rekordini yangiladi", "date": "07/23/2016", "url": "https://daryo.uz/2016/07/23/fyodor-konyuxov-havo-sharida-dunyo-boylab-sayohat-boyicha-dunyo-rekordini-yangiladi/"}
{"content": "Insultni boshdan o‘tkazib, bir necha kundan keyin koma holatidan chiqqan Kamerun terma jamoasining sobiq futbolchisi Rigober Song muvaffaqiyatli operatsiya qilindi. Bu haqda L’Equipe nashriga tayanib, “TASS” xabar bermoqda.\n\n40 yoshli Song Fransiya poytaxti Parij shahridagi “Pitye-Salpetriyer” klinikasida jarrohlik amaliyotini o‘tkazdi.\nMa’lumot uchun, Rigober Kamerun terma jamoasi safida o‘yin o‘tkazish bo‘yicha rekordchi hisoblanadi. Futbolchilik faoliyati davomida u Fransiyaning “Mets” va “Lans”, Italiyaning “Salernitana”, Angliyaning “Liverpul” va “Vest Hem”, Germaniyaning “Kyoln” hamda Turkiyaning “Galatasaroy” va “Trabzonspor” klublarida to‘p surgan.", "category": "Sport", "title": "Insultni boshdan o‘tkazgan kamerunlik sobiq futbolchi Rigober Songning operatsiyasi muvaffaqiyatli o‘tdi", "date": "10/07/2016", "url": "https://daryo.uz/2016/10/07/insultni-boshdan-otkazgan-kamerunlik-sobiq-futbolchi-rigober-song-muvaffaqiyatli-operatsiya-qilindi/"}
{"content": "Aktrisa Zarina Nizomiddinova Instagram’dagi sahifasida xonanda Shohjahon Jo‘rayev ham tushgan videoni e’lon qildi.\nUnda yaltiroq galstuk taqqan xonanda nimadandir ko‘ngli to‘lmagan kishi bo‘lib ko‘rinayotgan aktrisaning ortidan kuzatib qolayotganini ko‘rish mumkin.\nСкоро??#песня#кушигноми \"Гузалим\" @_shoh___jahon_ @rauf_nabiev_ @rustam__muratov ?\nA video posted by ZarinaNizomutdinova (@zarinanizomutdinova) on Sep 19, 2016 at 7:58am PDT\nAktrisaning aniqlik kiritishicha, bu Shohjahon Jo‘rayevning “Go‘zalim” nomli qo‘shig‘iga olinayotgan klip syomkasidan lavha edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Video: Yaltiroq galstuk taqib, Zarinaning ortidan yurgan Shohjahon", "date": "10/21/2016", "url": "https://daryo.uz/2016/10/21/video-yaltiroq-galstuk-taqib-zarinaning-ortidan-yurgan-shohjahon/"}
{"content": "Janubiy Koreyaning Incheon shahrida davom etayotgan 17-Osiyo o‘yinlarining tennis bahslarida bugun chorak final uchrashuvlari o‘tkaziladi. Ayni daqiqalarda Denis Istomin sardorligidagi O‘zbekiston terma jamoasi mezbonlar — koreyalik tennischilarga qarshi kortga chiqmoqda, deb xabar berdi “Olamsport”.\n\nBirinchi bo‘lib kortga Farrux Do‘stov va Lim Yong Kyu chiqdi. Uchrashuvda O‘zbekistonning ikkinchi raketkasi 7:6(10:8), 6:3 hisobi bilan g‘alaba qozonib, O‘zbekiston terma jamoasini hisobda oldinga olib chiqdi.", "category": "Sport", "title": "Osiyo o‘yinlarining tennis bahslarida Farrux Do‘stov koreyalik tennischini mag‘lubiyatga uchratdi", "date": "09/22/2014", "url": "https://daryo.uz/2014/09/22/osiyo-oyinlarining-tennis-bahslarida-farrux-dostov-koreyalik-tennischini-maglubiyatga-uchratdi/"}
{"content": "Venesuela muxolifati yetakchilari referendumda prezidentning iste’fosi haqidagi petitsiya ostida yetarlicha imzo to‘plagani va bu ularga Nikolas Maduroni vakolatlaridan mahrum etishning keyingi bosqichiga o‘tish imkonini berishini ma’lum qildi. Bu haqda “Interfaks” xabar berdi.\n\nReferendum davomida yuz minglab venesuelaliklar petitsiyadagi imzolarning haqiqiyligini tekshirish ushun o‘z barmoq izlarini qoldirdi.\nReferendum koordinatori Visente Bello imzolar soni zarur minimumdan oshgani aniqligini e’tirof etdi.\nEndi natija saylov komissiyalari tomonidan tasdiqlanishi zarur. Prezidentni vakolatlaridan mahrum qilish uchun to‘rt million imzo kerak bo‘ladi.\nMuxolifat Maduroni inflyatsiya va oziq-ovqat hamda asosiy mahsulotlarning yetishmovchiligiga olib kelgan sotsialistik siyosat yuritganlikda ayblamoqda.", "category": "Dunyo", "title": "Venesuela muxolifati prezident Maduroning iste’fosi haqidagi petitsiya uchun yetarli miqdorda imzo to‘pladi", "date": "06/25/2016", "url": "https://daryo.uz/2016/06/25/venesuela-muxolifati-prezident-maduroning-istefosi-haqidagi-petitsiya-uchun-yetarli-miqdorda-imzo-topladi/"}
{"content": "2013-yilda HTC One (M7), joriy yil boshida esa One (M8) smartfonlari taqdim etildi. 2015-yilda yangi HTC One (M9) smartfoni taqdim etilishi kutilayotgan bir paytda, kompaniyaning keyingi falgman smartfoni bunday nomlanmasligi haqida mish-mish paydo bo‘ldi. Bu haqda Phonearena.com ma’lumotiga asoslanib “Parol” nashri xabar berdi.\n\nXabarda ta’kidlanishicha, yangi HTC smartfoni qanday nomlanishi haqida ma’lumot yo‘q, ammo u “M-nimadir” deya nomlanmasligi taxmin qilinmoqda.\nEslatib o‘tamiz, shu paytgacha Desire smartfoni modellari ham 820, 610, 310 kabi raqamlar bilan ajratilib kelingan edi. Ammo bu an’ana yaqinda taqdim etilgan HTC Desire Eye selfi smartfoniga kelib o‘zgardi.", "category": "Texnologiyalar", "title": "HTC yangi flagman smartfonini One (M9) deb nomlamasligi mumkin", "date": "10/31/2014", "url": "https://daryo.uz/2014/10/31/htc-yangi-flagman-smartfonini-one-m9-deb-nomlamasligi-mumkin/"}
{"content": "Kanadaning Kvebek shahridagi masjidda terakt uyushtirishda gumon qilingan ikki erkakning shaxsi ma’lum bo‘ldi. Bu haqda Radio Canada manbalariga tayanib, “Gazeta.ru” xabar bermoqda.\n\nGumonlanuvchilarning ismi-sharifi Aleksandr Bissonnett va Muhammad Xadir bo‘lib, ular 20—30 yosh atrofida.\nMamlakat huquq-tartibot idoralari hozircha gumonlanuvchilarni bunga undagan sabablar, shuningdek, hujum chog‘i qanday quroldan foydalanilgani haqida xabar bermadi.\nEslatib o‘tamiz, hujum oqibatida 6 kishi halok bo‘ldi. Otishma chog‘ida bino ichida, turli ma’lumotlar bo‘yicha, 40 dan 100 nafargacha kishi bo‘lgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Kvebek-Sitidagi masjidda terakt uyushtirishda gumon qilinganlarning shaxsi ma’lum bo‘ldi", "date": "01/31/2017", "url": "https://daryo.uz/2017/01/31/kvebek-sitidagi-masjidda-terakt-uyushtirishda-gumon-qilinganlarning-shaxsi-malum-boldi/"}
{"content": "Shveysariya to‘rtinchi divizionida ishtirok etuvchi “Grenxen” klubi “Lyutsern”ning yoshlar jamoasi bilan o‘rtoqlik uchrashuvida 0:10 hisobida mag‘lubiyatga uchragach, rahbariyat 11 nafar futbolchi bilan hamkorlikni to‘xtatishga qaror qildi, deb xabar bermoqda Solothurner Zeitung.\n\n“Bu qo‘pol eshitilishi mumkin, lekin ushbu futbolchilar liga darajasiga to‘g‘ri kelmaydi. Ishlar yurishmagan vaqtda chora ko‘rish lozim. Men kam gapirib, ko‘p ish qiladigan odamman”, − dedi klub sport direktori Renato Brun.\nQayd etilishicha, bo‘shatilgan futbolchilar o‘yin tugashi bilanoq kiyim almashtirish xonasidan o‘z narsalarini olishga majbur qilingan. Murabbiyning taqdiri esa noma’lumligicha qolmoqda. Ushbu qarordan hayratga tushgan futbolchilarning ko‘pchiligi bu holat yuzasidan arz qilmoqchi.", "category": "Sport", "title": "Shveysariya klubi yirik mag‘lubiyatdan so‘ng 11 nafar futbolchini jamoadan haydadi", "date": "11/21/2014", "url": "https://daryo.uz/2014/11/21/shveysariya-klubi-yirik-maglubiyatdan-song-11-nafar-futbolchini-jamoadan-haydadi/"}
{"content": "O‘zA, ko‘makka muhtoj, besh farzandi bilan uysiz kun kechirayotgan nogiron ota-onaning ijtimoiy ahvoli haqidagi maqolani chop etdi. Quyida ushbu maqolani to‘lig‘icha berildi.\n\nJizzax viloyatining Zomin tumani Alisher Navoiy nomidagi qishloq fuqarolar yig‘iniga qarashli Beshbuloq qishlog‘ida Zokir Toshmurodov oilasi uch xonali uyda ukasi va uning oilasi bilan birga istiqomat qiladi.\nZokir ham, turmush o‘rtog‘i ham bolalikdan II guruh nogironi. 5 nafar farzandi bor. Ikkalasi olayotgan 720 ming so‘m nafaqa ro‘zg‘ordan, bolalarning xarajatidan ortmaydi.\nHozirda oila murojaat qilmagan davlat idoralari qolmagan. Ammo, murojaat bo‘yicha birorta idora va hatto mahalla raislari ham oilaning yashash sharoitini o‘rganmagan.\nAlisher Navoiy nomidagi qishloq fuqarolar yig‘inining xotin-qizlar bilan ishlash va oilalarda ma’naviy-axloqiy qadriyatlarni mustahkamlash bo‘yicha mutaxassisi Sanobar Alibekova bilan O‘zA muxbiri Toshmurodovlar xonadoniga tashrif buyurdi. Oilaning yashash sharoiti haqiqatan juda nochor.\nEng katta muammo bu oilaning o‘z uyi yo‘qligi.\nPrezident tashabbusi bilan oddiy odamlarning hayotiy talab va ehtiyojlarini qondirishga, ayniqsa, nogironligi bo‘lgan oilalarni qo‘llab-quvvatlashga alohida e’tibor berilayotgan bir paytda ayrim joylarda mana shunday nochor oilalar turli idoralar o‘rtasida sarson bo‘layotgani tushunarsiz.\nMazkur masalaga mutasaddi idoralarning munosabatlarini kutib qolamiz.", "category": "Mahalliy", "title": "Zominda nogiron ota-ona besh farzandi bilan nochor ahvolda kun kechirmoqda", "date": "11/28/2018", "url": "https://daryo.uz/2018/11/28/zominda-nogiron-ota-ona-besh-farzandi-bilan-nochor-ahvolda-kun-kechirmoqda/"}
{"content": "27-yanvar kuni Toshkentdagi “Istiqlol” san’at saroyida 80-yillar yulduzlari ishtirokida bo‘lib o‘tishi kerak bo‘lgan konsertda faqatgina o‘zbek estradasi vakillari ishtirok etdi, deb xabar bermoqda “Uz24.uz”.\n\nTashkilotchilar shouda Boney-M, Ottawan, “Kombinatsiya” guruhlari, Natalya Gulkina, Alisa Mon ishtirok etishini e’lon qilgan bo‘lsa ham, nimagadir Munisa Rizayeva, Shuhrat Vohidov singari xonandalar sahnaga chiqqan. Bu haqdagi xabar Facebook’dagi “Potrebitel.uz” va “Obshestvenniy kontrol” guruhlarida qizg‘in muhokamaga va tanqidlarga sabab bo‘lgan.\n\nZalda hozir bo‘lgan tomoshabinlar tashkilotchilar konsert boshlanishi oldidan yulduzlar noqulay ob-havo sharoitlari tufayli  kelmaganini ma’lum qilganini yozgan. Ko‘pchilik konsertga kirish chiptalarini arzon deb bo‘lmasligini ta’kidlagan. Jumladan o‘rta qatorlar chiptalari narxlari 400 ming so‘m, old qatorlar bundan ham qimmat bo‘lgan. Muhokama ishtirokchilari bu holatda firibgarlik sodir etilgan bo‘lishi mumkinligi haqida ogohlantirib, bu borada huquqni muhofaza qiluvchi organlarga murojaat qilish lozimligini qayd etgan.", "category": "Madaniyat", "title": "Toshkentda 80-yillar yulduzlari ishtirokidagi konsertga va’da qilingan xonandalar kelmadi", "date": "01/28/2015", "url": "https://daryo.uz/2015/01/28/toshkentda-80-yillar-yulduzlari-ishtirokidagi-konsertga-vada-qilingan-xonandalar-kelmadi/"}
{"content": "2015-yil 17-dekabr kuni O‘zbekiston Milliy kutubxonasida O‘zbekiston xalq artisti, teatr va kino aktyori Hamza Umarov tavalludining 90 yilligi munosabati bilan “Tug‘ma iste’dod sohibi edi...” mavzusida xotira kechasi bo‘lib o‘tdi, deb xabar qiladi O‘zbekiston Milliy Kutubxonasi matbuot xizmati.\n\nTadbirda Muqimiy nomidagi o‘zbek respublika musiqali teatri aktyorlari N.Po‘latova, D.Safayeva, T.Beknazarov, teatrning adabiy emakdoshi T.Mirzo, dramaturg X.Rasulov, taniqli rejissor X.Qahramonov, teatr san’ati ixlosmandlari va kutubxona foydalanuvchilari ishtirok etdi.\nTadbirda so‘zga chiqqanlar teatr sahnasida Hamza Umarov bilan birgalikda o‘ynagan spektakllari va ijodiy hamkorlik jarayonida olgan o‘gitlari haqida so‘zlab berdi.\n\nShuningdek, O‘zbekiston Milliy kutubxonasida “Sahnada yashagan inson” nomli kitob-rasmli ko‘rgazma ochildi. Unda aktyor hayoti va ijodini yorituvchi kitoblar, maqolalar va rasmlar o‘rin oldi.", "category": "Madaniyat", "title": "O‘zbekiston xalq artisti Hamza Umarov tavalludining 90 yilligi munosabati bilan xotira kechasi bo‘lib o‘tdi", "date": "12/21/2015", "url": "https://daryo.uz/2015/12/21/ozbekiston-xalq-artisti-hamza-umarov-tavalludining-90-yilligi-munosabati-bilan-xotira-kechasi-bolib-otdi/"}
{"content": "Yahoo kompaniyasi xarajatlarni kamaytirish strategiyasi doirasida xodimlarini 15 foizga qisqartirishni rejalashtirmoqda. Jami 1700 kishi ishdan ozod etiladi, shundan so‘ng kompaniya tarkibida 9 ming atrofidagi xodim qoladi. Bu haqda Meduza xabar bermoqda.\n\nXarajatlarni qisqartirish dasturi Yahoo’ga yiliga 400 million dollarni iqtisod qilish imkonini beradi. Kompaniya intellektual va ko‘chmas mulkni sotish hisobidan 1 dan 3 milliard dollargacha bo‘lgan miqdordagi mablag‘ni qo‘lga kiritishni ham mo‘ljallangan. Yahoo’ning Dubay, Mexiko, Buenos-Ayres, Madrid va Milandagi ofislari yopilishi, shuningdek, Games va TV servislari sotilishi belgilangan.", "category": "Texnologiyalar", "title": "Yahoo xodimlarining 15 foizini qisqartirishni rejalashtirmoqda", "date": "02/03/2016", "url": "https://daryo.uz/2016/02/03/yahoo-xodimlarining-15-foizini-qisqartirishni-rejalashtirmoqda/"}
{"content": "Maxsus xizmat kuzatuvidan himoyani kafolatlovchi Lavaboom elektron pochta xizmati ishga tushdi. Bu haqda u Twitter’dagi sahifasida e’lon qildi.\n\n“RIA Novosti” yozishicha, servis orqali yuboriladigan xabarlar shifrlanadi, uni faqat muallif va xatni qabul qilib oluvchigina o‘qishi mumkin.\n“Shifrlanmagan matn xuddi ochiq otkritkadek: uni egasiga yetib borgunicha ming marta o‘qishadi. Biz esa maktubingizni ‘konvertga o‘rab’ yuboramiz”, — deyiladi kompaniya saytida.\nAyni paytda Lavaboom’da ro‘yxatdan o‘tish mumkin. Bu keyinroq pochta xizmatini yuklab olish uchun taklifnoma olishda kerak bo‘ladi. Taklifnomalar aprel oxiridan boshlab yuboriladi. Foydalanuvchilarga ikkita — ochiq va shaxsiy kriptografik kalitlar beriladi, ular xatlarni shifrlashda qo‘llaniladi.\nServisning bepul paketi ma’lumotlarni saqlash uchun 250 Mb ni o‘z ichiga oladi. Bu taxminan 1000 ta xat uchun yetarli. 1 Gb xotirali “premium-akkaunt” uchun esa oyiga 8 yevro to‘lash kerak.", "category": "Texnologiyalar", "title": "Germaniyada maxsus xizmat kuzatuvidan himoyalangan elektron pochta xizmati ishga tushdi", "date": "04/17/2014", "url": "https://daryo.uz/2014/04/17/germaniyada-maxsus-xizmat-kuzatuvidan-himoyalangan-elektron-pochta-xizmati-ishga-tushdi/"}
{"content": "Qimmatbaho telefonlar ishlab chiqarishga ixtisoslashgan Gresso kompaniyasi iPhone 7 Black Diamond smartfonlar kolleksiyasini chiqardi. Bu haqda Luxurylaunches xabar bermoqda.\n\niPhone 7 ning dekoratsiyasida 750-probali oltin va umumiy og‘irligi 102 karat (qariyb 20,5 gramm) bo‘lgan 1 450 ta brilliant ishlatilgan.\nMazkur qurilmaning narxi 500 ming dollarga teng. Kompaniya narxi 2,5 ming dollarga teng smartfonning byudjet variantini ham taklif qildi. Ushbu modelning tashqi qismi oltindan yasalgan naqsh bilan bezatilgan titandan ishlangan.\nShveysariyaning Gresso brendi mobil telefonlardan tashqari qimmatbaho fleshka va gadjetlar uchun aksessuarlar ishlab chiqaradi. Kompaniya o‘zi ishlab chiqargan eng qimmat telefonlaridan biri Grand Premiere bo‘lib, uning tashqi qismi oltindan yasalgan. Mazkur telefonlar 30 ta nusxada ishlab chiqarilgan va har biri yarim million dollar turadi.\nMa’lumot uchun, iPhone 7 smartfoni 7-sentabr kuni rasman taqdim etilgan va dunyo bo‘ylab 16-sentabr kuni sotuvga chiqqan edi. Toshkentda iPhone 7 smartfoni 5,7 million so‘mdan sotuvga chiqdi.", "category": "Texnologiyalar", "title": "Brilliantlar bilan bezatilgan iPhone 7 smartfoni 500 ming dollarga baholandi", "date": "09/27/2016", "url": "https://daryo.uz/2016/09/27/brilliantlar-bilan-bezatilgan-iphone-7-smartfoni-500-ming-dollarga-baholandi/"}
{"content": "Avstraliyada 28 yoshli ayol arzon zaryadlovchi USB-qurilma orqali tok urishi natijasida halok bo‘ldi. Bu haqda Agence France-Presse xabar berdi.\n\nAsli Filippinlik Sheril Enn Aldegirni Avstraliya janubi-sharqidagi Gosford shahrida joylashgan uyida o‘lik holda topishdi.\nAyolning qulog‘ida naushnik, qo‘lida noutbuk bo‘lgan. Politsiyachilar uning ko‘ksi va quloqlarida kuygan joylar borligini aniqlagan. Taxminlarga ko‘ra, Sherilni telefonda suhbatlashayotgan vaqtida tok urgan. Telefon USB-kabel orqali zaryad qurilmasiga ulangan, xuddi shu vaqtda esa qo‘shni rozetkadan kompyuter zaryad olayotgan bo‘lgan.\nAldegirning do‘stlari u USB-kabelni Sidneydagi mobil qurilmalar bozoridan sotib olganini, u 4,95 dollarga tushganini aytishgan. Zaryad qurilmasini sotgan do‘kon egasiga 875 ming dollar miqdorida jarima solinishi va ikki yilgacha qamoq jazosi belgilanishi mumkin.", "category": "Texnologiyalar", "title": "Avstraliyalik ayol USB-kabel orqali tok urishidan halok bo‘ldi", "date": "06/28/2014", "url": "https://daryo.uz/2014/06/28/avstraliyalik-ayol-usb-kabel-orqali-tok-urishidan-halok-boldi/"}
{"content": "Rossiya tomonidan ishlab chiqilgan, “uchuvchi radar” nomini olgan A-100 samolyotining birinchi parvozi aks etgan video “Zvezda” telekanali tomonidan e’lon qilindi. Bu haqda “Interfaks” xabar bermoqda.\n\nParvoz chog‘ida samolyotning aerodinamik tavsifi, avionikasi va maqsadli apparaturasi ish salohiyati tekshiruvdan o‘tkazildi.\n\nA-100 ko‘p funksiyali radiatsion qorovul va nishonga olish aviatsion kompleksi Il-76MD-90A negizida yaratilgan bo‘lib, unda eng zamonaviy maxsus radiotexnik uskunalar o‘rnatilgan.\nAviatsion kompleks havo nishonlarini aniqlashi va kuzatib borishi, shuningdek, qiruvchi yoki hujumkor aviatsiyani boshqarishda havo, yer usti va dengiz nishonlarini belgilash uchun qatnashishi mumkin.\nA-100 samolyotini yaratish ishlari “Vega” konserni (“Rostex” davlat korporatsiyasining “Rossiyskaya elektronika” AJ xoldingi tarkibiga kiradi) va G.M. Beriyev nomidagi “TANTK” AJ boshchiligidagi korxonalar kooperatsiyasi tomonidan olib borilmoqda. Kompleks davlat mudofaa buyurtmasi asosida tayyorlanmoqda, u A-50 va A-50U aviatsion komplekslari o‘rnini egallashi kutilmoqda.", "category": "Texnologiyalar", "title": "A-100 samolyotining birinchi parvozi videosi e’lon qilindi", "date": "11/19/2017", "url": "https://daryo.uz/2017/11/19/100-samolyotining-birinchi-parvozi-videosi-elon-qilindi/"}
{"content": "Shavkat Mirziyoyev Buxoro shahridagi 54-maktabgacha ta’lim muassasasida bo‘ldi. Bu haqda Prezident matbuot xizmati xabar bermoqda.\n\n54-maktabgacha ta’lim muvssasasi 280 o‘ringa mo‘ljallangan. Bog‘cha binosi o‘tgan yili kapital rekonstruksiya qilinib, zamonaviy jihozlangan. Bu yerda 31 nafar pedagog va tarbiyachi bolalarga g‘amxo‘rlik ko‘rsatib kelmoqda.\nDavlat rahbari bog‘chada bolalarga yaratilgan sharoitlar bilan tanishdi, xodimlar bilan muloqot qildi.\nBog‘chada tajriba tariqasida tashkil etilgan qisqa muddatli boshlang‘ich rivojlantirish markazi faoliyati haqida ma’lumot berildi.\nShavkat Mirziyoyev maktabgacha ta’limning uslubiyatini takomillashtirish, malakali tarbiyachilar tayyorlash bo‘yicha ko‘rsatmalar berdi.\nEslatib o‘tamiz, 54-bog‘cha bir muddat oldin mukammal ta’mirdan so‘ng foydalanishga topshirilgan edi.", "category": "Mahalliy", "title": "Shavkat Mirziyoyev Buxoro shahridagi 54-maktabgacha ta’lim muassasasida bo‘ldi", "date": "02/16/2018", "url": "https://daryo.uz/2018/02/16/shavkat-mirziyoyev-buxoro-shahridagi-54-maktabgacha-talim-muassasasida-boldi/"}
{"content": "Fransiya prezidenti Fransua Olland, kanadalik xonanda Jastin Biber va britaniyalik shahzoda Garri 2015-yilning eng yuksak did bilan kiyinuvchi kishilari ro‘yxatidan o‘rin oldi. “Gazeta.ru” xabariga ko‘ra, ro‘yxat Financial Times gazetasi tomonidan e’lon qilingan.\n\nRo‘yxatdan siyosiy arboblar, musiqachilar, aktyorlar va boshqa mashhurlar o‘rin olgan bo‘lib, e’tiborli tomoni, ular alohida o‘rinlar bo‘yicha saralab chiqilmagan.\nYilning eng yuksak did bilan kiyinuvchi insonlari orasida, jumladan, aktrisa Siyenna Miller, Jennifer Lourens, Dakota Jonson, Julianna Mur va Lea Seydu bor. Shuningdek, “Yulduzlar jangi” kinosagasining yettinchi qismi rejissori Jey Jey Abrams va aktyor Kolin Farrell ham ro‘yxatga kirgan.\nBundan tashqari, reytingda Lineyzi Montero va Kendall Jenner kabi modellar ham bor. Yuksak did bilan kiyinuvchilar orasidan AQShning sobiq birinchi xonimi Hillari Klinton, Buyuk Britaniya moliya vaziri Jorj Osborn va Kanada bosh vaziri Jastin Tryudo ham o‘rin olgan.\nShuningdek, futbol murabbiyi Kike Sanches Flores, yozuvchi Marlon Jeyms, One Direction guruhi vakili Garri Stayls, Vanessa Paradi va Jonni Deppning qizi — Lili Rouz Depp, xonanda va shoir Patti Smit ham ro‘yxatga kiritilgan.", "category": "Madaniyat", "title": "Fransua Olland, Jastin Biber va shahzoda Garri yilning eng yuksak did bilan kiyinuvchi shaxslari deb topildi", "date": "12/18/2015", "url": "https://daryo.uz/2015/12/18/fransua-olland-jastin-biber-va-shahzoda-garri-yilning-eng-yuksak-did-bilan-kiyinuvchi-shaxslari-deb-topildi/"}
{"content": "Tojikiston parlamenti konstitutsiyaga mamlakat prezidentiga cheklanmagan tarzda saylanish huquqini beruvchi tuzatishlar kiritish bo‘yicha referendum o‘tkazilishini bir ovozdan ma’qulladi. Bu haqda TJournal xabar bermoqda.\n\nAmaldagi konstitutsiyaga ko‘ra, mamlakatni 1994-yildan beri boshqarayotgan Emomali Rahmon 2020-yilda prezidentlikka saylana olmaydi. Shuningdek, tuzatishlar muxolifat partiyalari faoliyatini cheklash, prezidentlikka nomzodlar uchun talab etiladigan eng kichik yoshni 35 dan 30 gacha kamaytirishni ham o‘z ichiga olgan.\nEslatib o‘tamiz, oldinroq Emomali Rahmon qizi Ozoda Rahmonni prezident apparati rahbari etib tayinlagani haqida xabar berilgandi.", "category": "Dunyo", "title": "Tojikistonda prezidentga cheklanmagan tarzda saylanish huquqini berish bo‘yicha referendum o‘tkaziladi", "date": "02/11/2016", "url": "https://daryo.uz/2016/02/11/tojikistonda-prezidentga-cheklanmagan-tarzda-saylanish-huquqini-berish-boyicha-referendum-otkaziladi/"}
{"content": "Qashqadaryolik tez tibbiy yordam haydovchilarining “Daryo” muxbiriga bildirishicha, 26-sentabr kuni haydovchilar bilan muloqot o‘tkazgan viloyat hokimi o‘rinbosari Sirojiddin Azizov sog‘liqni saqlash boshqarmasi rahbariyatiga boshqarmaga qarashli maxsus va tez tibbiy yordam avtoxo‘jaligi rahbarini 2 kun muddat ichida ishdan olish haqida ko‘rsatma bergan.\n\n“Daryo” muxbirining aniqlik kiritishicha, 26-sentabr kuni Qashqadaryo viloyat sog‘liqni saqlash boshqarmasiga qarashli maxsus va tez tibbiy yordam avtoxo‘jaligida haydovchilar va rahbariyat ishtirokida muloqot o‘tkazilgan.\nMuloqotda viloyat hokimi o‘rinbosari Sirojiddin Azizov hamda sog‘liqni saqlash boshqarmasi boshlig‘i o‘rinbosari Botir Jo‘rayev ishtirok etgan.\nTez tibbiy yordam haydovchilarining ma’lumot berishicha, muloqotda barcha tumanlardan kelgan 200 nafarga yaqin haydovchi qatnashgan.\n\n— Rahbariyatning nohaqligi jonga tegdi, — deydi 32 yildan beri haydovchilik qilayotgan Bo‘ri Suyarov. — Shukurki, yaqinda oyliklarimiz oshdi. Endi xursand bo‘lgan paytimiz avtoxo‘jalik rahbariyati bitta avtomobilni boshqarayotgan 4 nafar haydovchi yoniga beshinchi haydovchini ham ishga olmoqda. Natijada oshgan oyliklarimiz yana kamaydi.\nTez tibbiy yordam haydovchilarining aytishicha, G‘uzor hamda Chiroqchi tumanlarida beshinchi haydovchilar allaqachon ish boshlagan.\nUchrashuvda viloyat sog‘liqni saqlash boshqarmasi vakili sifatida ishtirok etgan Botir Jo‘rayev “Daryo” muxbiri bilan muloqotdan bosh tortib, barcha gaplarni boshqarmada gaplashib olishga chaqirdi. Muxbir barcha savollarga haydovchilar yonida aniqlik kiritish taklifini bergach, mas’ul u bilan muloqot qilishdan bosh tortdi va vaziyatga izoh bermadi.\n\nViloyat sog‘liqni saqlash boshqarmasi axborot xizmati rahbari Nuriddin Egamov “Daryo” muxbiri savoliga javoban viloyat hokimi o‘rinbosari tez tibbiy yordam haydovchilari bilan muloqot qilganini tasdiqlab, mazkur ish shahar prokuraturasi tomonidan o‘rganilayotganini bildirdi.\n— Avtoxo‘jalik rahbari Naim Xalilovning ishdan olinish yoki olinmasligi Qarshi shahar prokuraturasining yakuniy xulosasiga bog‘liq, — deydi Nuriddin Egamov.\nEslatib o‘tamiz, bundan avvalroq “Daryo” nashrida viloyatdagi tez tibbiy yordam haydovchilarining rahbariyatidan noroziligi va yonilg‘i uchun ishchilar oyligidan ushlab qolinishi xususida so‘z yuritilgandi. Bunga javoban viloyat sog‘liqni saqlash boshqarmasining munosabati chop etilib, unda mazkur ish prokuratura tomonidan o‘rganilayotgani ma’lum qilingandi.", "category": "Mahalliy", "title": "Qashqadaryoda tez tibbiy yordam haydovchilari rahbarlari ishdan bo‘shatilishini talab qilmoqda", "date": "09/27/2019", "url": "https://daryo.uz/2019/09/27/qashqadaryoda-tez-tibbiy-yordam-haydovchilari-rahbarlari-ishdan-boshatilishini-talab-qilmoqda/"}
{"content": "Amerikalik pop-yulduz Britni Spirs o‘zining sobiq agenti hisoblanadigan Jeyson Trevikka turmushga chiqmaydigan bo‘ldi. Ular bir yilcha oldin unashtirilgan edi. Bu haqda Sky News telekanali xabar tarqatdi.\n\nAjralishga nima sabab bo‘lgani haqida aniq ma’lumotlar yo‘q. Eslatib o‘tamiz, Britni bungacha ikki marta oila qurib, ajrashgan. Ikkinchi turmush o‘rtog‘i Kevin Federlayndan ikkita o‘g‘li bor. Aynan Kevindan ajralganidan keyin Spirs xonim chuqur ruhiy tushkunlikka tushib qolgandi.\nBalki unda navbatdagi psixik-inqiroz boshlangandir?", "category": "Madaniyat", "title": "Britni Spirs turmushga chiqishdan bosh tortdi", "date": "01/13/2013", "url": "https://daryo.uz/2013/01/13/brtini-spirs-turmushga-chiqishdan-bosh-tortdi/"}
{"content": "Kuala-Lumpurda U-19 Osiyo chempionati-2016 saralash bosqichi uchun qur’a tashlash marosimi bo‘lib o‘tdi, deb xabar beradi O‘zbekiston futbol federatsiyasi matbuot xizmati.\n\nQur’a natijalariga ko‘ra, O‘zbekiston U-19 terma jamoasi saralash bosqichining “A” guruhidan joy oldi. Jasur Abduraimov shogirlari ushbu bosqichda Bangladesh, Pokiston, Shri-Lanka hamda Butan jamoalariga qarshi o‘yinlar o‘tkazadi.\n“A” guruhi o‘yinlari shu yilning 28-sentabridan 6-oktabrigacha Shri-Lankada bo‘lib o‘tadi.\nQur’a natijalariga ko‘ra guruhlar quyidagicha ko‘rinish olgan:\n“G‘arb” mintaqasi\nA guruhi: O‘zbekison, Bangladesh, Pokiston, Shri-Lanka (mezbon), Butan\nB guruhi: Yaman, Saudiya Arabistoni (mezbon), Turkmaniston, Suriya\nC guruhi: BAA, Falastin (mezbon), Hindiston, Afg‘oniston\nD guruhi: Qatar (mezbon), Ummon, Livan, Qirg‘iziston\nE guruhi: Eron (mezbon), Kuvayt, Iordaniya, Nepal\nF guruhi: Iroq, Baxrayn, Maldiv, Tojikiston (mezbon)\n“Sharq” mintaqasi\nG guruhi: Myanma, Vyetnam, Gonkong, Bruney, Sharqiy Timor\nH guruhi: Tailand, Janubiy Koreya, Singapur, Xitoy Taypey, Shimoliy Mariana orollari\nI guruhi: KXDR, Xitoy, Malayziya, Makau\nJ guruhi: Yaponiya, Avstraliya, Filippin, Laos\n5-iyun kuni shuningdek, U-16 Osiyo Chempionati saralash bosqichiga ham qur’a tashlandi.", "category": "Sport", "title": "U-19 Osiyo Chempionati saralashiga qur’a tashlandi", "date": "06/05/2015", "url": "https://daryo.uz/2015/06/05/u-19-osiyo-chempionati-saralashiga-qura-tashlandi/"}
{"content": "O‘zbekistonlik iste’dodli tennischi Sabina Sharipova Rossiyaning Sankt-Peterburg shahrida davom etayotgan turnirning juftlik bahslarida mag‘lubiyat alamini totib ko‘rdi, deb xabar beradi “Olamsport.com”.\n\nSovrin jamg‘armasi 50 ming AQSh dollaridan iborat bo‘lgan Ladies Neva Cup 2015 musobaqasi juftligining ilk davrasida gollandiyalik Kindi Burger bilan tandem hosil qilgan Sabina rossiyalik Margarita Lazareva va latviyalik Yelena Ostapenko hamkorligiga ikki setda ham bir xil 6:7 hisobida imkoniyatni boy berdi.", "category": "Sport", "title": "O‘zbekistonlik tennischi Sabina Sharipova Rossiyadagi turnir juftligida mag‘lubiyatga uchradi", "date": "02/25/2015", "url": "https://daryo.uz/2015/02/25/ozbekistonlik-tennischi-sabina-sharipova-rossiyadagi-turnir-juftligida-maglubiyatga-uchradi/"}
{"content": "Google kompaniyasi hech qachon foydalanuvchilar haqidagi har qanday ochiq ma’lumotni to‘plashi va uni saqlashini yashirmagan, deb yozadi “Layfxaker”. Yangi “Harakatlarni kuzatish” servisi yordamida siz bunga o‘zingiz ishonch hosil qilishingiz, shuningdek, o‘zingiz haqingizdagi ma’lumotlarni ko‘rib chiqishingiz va zarur bo‘lsa, isnod keltiruvchi yozuvlarni o‘chirib tashlashingiz mumkin.\n\nYaqinda Google dasturchilari navbatdagi marta “Mening akkauntim” servisini yangiladi, natijada u ancha qulaylashdi. Endi foydalanuvchilar o‘zlari haqida yig‘ilgan axborotni nafaqat ko‘rishi, balki alohida yozuvlarni o‘chirishi ham mumkin bo‘ldi. Bundan tashqari, ovozli so‘rovlar tarixiga bag‘ishlangan yangi bo‘lim paydo bo‘ldi.\n\nO‘z dosyengizga kirish uchun “Mening akkauntim”ga kiring, so‘ng “Harakatlarni kuzatish” bo‘limiga o‘ting. Shunda har biri to‘planadigan axborotning ma’lum toifasiga bag‘ishlangan bir nechta seksiyani ko‘rishingiz mumkin:\n\nGoogle kompaniyasi siz haqingizda yig‘gan dosyeni ko‘rib, ulardan qaysisinidir o‘chirishni istashingiz mumkin. Buni amalga oshirish juda oddiy: “noqulay” ma’lumotlarning barchasini bayroqchalar bilan belgilang va “O‘chirish” tugmasini bosing. Agar bir necha kun yoki butun davr mobaynidagi ma’lumotlarni o‘chirmoqchi bo‘lsangiz, yuqoridagi asboblar panelidagi maxsus buyruqdan foydalanish mumkin. Bundan tashqari, “Mening akkauntim” servisi sozlamalarida siz haqingizda har qanday toifa bo‘yicha ma’lumot yig‘ishni taqiqlash imkoniyati ham bor.\n", "category": "Texnologiyalar", "title": "Google siz qidirgan ma’lumotlarning barchasini yozib oladi. Ularni ko‘rish va o‘chirish yo‘llari", "date": "06/06/2016", "url": "https://daryo.uz/2016/06/06/google-siz-qidirgan-malumotlarning-barchasini-yozib-oladi-ularni-korish-va-ochirish-yollari/"}
{"content": "Belarusning “Startfrukt” kompaniyasi delegatsiyasi O‘zbekistonda mintaqalarida bo‘lib, mamlakatda yetkazilayotgan yer yong‘oq sifatiga baho berdi va yetkazib beruvchilar bilan tanishdi. Bu haqda, “O‘zagroeksport” AJ xabariga asoslanib, UzDaily ma’lum qildi.\n\nTashrif Belarusning O‘zbekistondagi elchixonasi tomonidan tashkil etilgan edi.\nDelegatsiya Surxondaryo, Qashqadaryo va Namangan viloyatlaridagi fermer xo‘jaliklari bilan tanishib chiqdi hamda O‘zbekistondan ko‘p miqdorda yer yong‘oq yetkazib berilishi bo‘yicha uzoq istiqbolli hamkorlikka tayyorligini bildirdi.\n“O‘zagroeksport” bilan muzokaralar yakunlariga ko‘ra “Startfrukt” O‘zbekistondan Belarusga yer yong‘oq yetkazib berish bo‘yicha ikki tomonlama eksport shartnomasini imzoladi.\nTovar yetkazilishi 2017-yildan boshlanadi.", "category": "Mahalliy", "title": "O‘zbekiston Belarusga yer yong‘oq yetkazib beradi", "date": "12/26/2016", "url": "https://daryo.uz/2016/12/26/ozbekiston-belarusga-yer-yongoq-yetkazib-beradi/"}
{"content": "“Tottenhem” klubining sharqiy Yevropa va MDH mamlakatlaridagi maxsus vakili Roman Dubov koronavirus sabab to‘xtab qolgan Angliya chempionatining davom ettirilishi qanchalik muhim ekani haqida gapirdi.\n\n“Yaqinda Buyuk Britaniyada The Athletics nashri taxminiy yo‘qotishlarni hisoblab chiqdi. Hozirda telehuquqlardan yo‘qotiladigan pulning o‘zi 762 million funtni tashkil qilmoqda. Shuningdek, o‘yin kunlaridan tushadigan 250 million, tijorat hamkorliklaridan keladigan 200—250 million qo‘shilsa raqam 1,3 milliard funtni tashkil qilmoqda. Agar chempionat oxirigacha o‘ynab qo‘yilmasa bu APL klublari uchun falokat bo‘ladi.\nBiroq bu oldindan ma’lum bo‘lgan va to‘g‘ridan-to‘g‘ri yo‘qotiladigan pullar. Aprel va may oylarida klublar kelasi mavsum daromad manbalarini ko‘rib chiqadi, homiy va hamkorlar soni hisoblab chiqiladi. Mazkur yo‘qotishlarni hozircha tasavvur qilish qiyin. Mavsum yakunlanmay qolsa zararlarni qoplashning iloji bo‘lmaydi. Klublar mavsum davomida maoshlarga 1,9 milliard sarflaydi. Futbolchilar maoshi 30 foizga qisqargan taqdirda ham bu APLni qutqarib qololmaydi.\n“Bornmut”, “Vulverhempton” yoki “Norvich” kabi budjeti kamtarona klublar daromadining 90 foizi telehuquqlar savdosidan keladi. Umuman ko‘plab klublar budjeti TV-translyatsiyalarga bog‘liq. Faqatgina kuchli oltilik jamoalari (“Tottenhem”, “Liverpul”, “Manchester Yunayted”, “Manchester Siti”, “Chelsi”, “Arsenal”) bundan mustasno. Masalan “Tottenhem”da TV-shartnomalar umumiy daromadning 50 foizini tashkil etadi. Oltilikdan tashqari jamoalarda esa bu ko‘rsatkich 70—85 foizga teng. Agar bu pullar bo‘lmasa ko‘p jamoalar og‘ir ahvolga tushib qoladi.\nShu sabab chempionat joriy mavsumi oxirigacha o‘tkaziladi. Savol u qanday ko‘rinishda o‘tkazilishida. Balki, faqat televideniyeni o‘ylab, tomoshabinlarsiz bo‘lib o‘tar. O‘shanda hech bo‘lmasa 760 million funtni qutqarib qolish mumkin. Hozirda o‘yinlarni London va Midlendsdagi yopiq hududlarda o‘tkazish masalasi ko‘rilyapti. Jamoalar har uch kunda bir marta o‘yin o‘tkazadi va chempionatni bir oy ichida tugatishga harakat qilishadi”, — deydi rossiyalik mutasaddi.", "category": "Sport", "title": "“Tottenhem” vakili: “APLda mavsumning bekor qilinishi klublar uchun falokatli bo‘ladi”", "date": "04/15/2020", "url": "https://daryo.uz/2020/04/15/tottenhem-vakili-aplda-mavsumning-bekor-qilinishi-klublar-uchun-falokatli-boladi/"}
{"content": "Birlashgan Arab Amirliklarining Abu-Dabi shahrida dzyudo bo‘yicha Gran-pri turkumidagi xalqaro turnirda O‘zbekiston terma jamoasi a’zolari bir kumush va to‘rtta bronza medalini qo‘lga kiritdi. Bu haqda O‘zA xabar bermoqda.\n\nXalqaro dzyudo federatsiyasi (IJF) tomonidan o‘tkazilgan bu nufuzli musobaqada dunyoning o‘ttiz besh mamlakatidan uch yuz nafarga yaqin sportchi g‘oliblik uchun kuch sinashdi.\n60 kilogramm vazn toifasidagi bellashuvlarda O‘zbekiston chempioni Sharofiddin Lutfullayev kumush medalga ega bo‘ldi. Boltaboy Boltayev, Yahyo Imomov, Soyib Qurbonov va Mirali Sharipov esa bronza medallarini qo‘lga kiritdi.", "category": "Sport", "title": "Dzyudo bo‘yicha xalqaro turnirda o‘zbekistonliklar 1 kumush va 4 bronza medalni qo‘lga kiritdi", "date": "11/25/2013", "url": "https://daryo.uz/2013/11/25/dzyudo-boyicha-xalqaro-turnirda-ozbekistonliklar-1-kumush-va-4-bronza-medalni-qolga-kiritdi/"}
{"content": "Ikki qizning otasi ichkilikka ruju qo‘yib, ayoli bilan tez-tez janjallasha boshladi. Bu haqda O‘zbekiston bosh prokuraturasining “Huquq” nashriga tayanib, “Uz24.uz” xabar bermoqda.\n\nKunlarning birida ishdan tushlik qilish maqsadida uyiga kelgan erkak dasturxon ustida, ikki qizining oldida ayoli bilan gap talashib, tortishib qoldi. Ularning janjaliga aralashgan qizlaridan biriga ham do‘q-po‘pisa qildi. Ovqatlanib bo‘lishgach, erkak biroz mizg‘ib olish maqsadida mehmonxonaga kirib ketdi.\nBiroq qizi tushlik mahalidagi otasining onasiga qilgan muomalasi-yu o‘ziga qilgan po‘pisalarini “hazm” qilolmay, onasi uchun otasidan qasos olmoqchi bo‘ldi. U qozonda qiziyotgan paxta yog‘ini uxlab yotgan otasining ustidan quyib yubordi. Qaynoq yog‘dan bosh, yuz va yelkalari kuygan ota dodlab uyg‘onib qarasa, tepasida qozon ko‘targancha qizi turardi. U o‘rnidan turishga chog‘langan otasiga qozondagi qolgan yog‘ni ham quyib yubordi.\nAchishish va og‘riqdan azob chekayotgan otasining “Nega bunday qilding, qizim?” — degan savoliga qiz “Onamni siz shuncha paytdan buyon haqorat qilib, qiynab kelyapsiz. Siz ham qiynalish qanday bo‘lishini bir ko‘ring”, — dedi tap tortmay.\nQo‘shni xonadan yugurib chiqqan onasi tutaqib, qiziga baqira ketdi va tez yordam chaqirdi. Jigarporasining qilmishidan ham tani, ham dili ozor chekkan ota kasalxonada o‘n kun davolanib chiqdi.\nOta o‘z farzandiga yomonlikni ravo ko‘rmadi: qizining qilmishini kechirdi. Sud sudlanuvchi qizga nisbatan qilmishiga yarasha jazo tayinladi. Sudlanuvchiga qanday jazo tayinlangani va voqea qayerda ro‘y bergani haqida ma’lum qilinmagan.", "category": "Mahalliy", "title": "Onasi uchun qasos olishni niyat qilgan qiz qizib turgan yog‘ni otasining boshidan quyib yubordi", "date": "12/25/2014", "url": "https://daryo.uz/2014/12/25/onasi-uchun-qasos-olishni-niyat-qilgan-qiz-qizib-turgan-yogni-otasining-boshidan-quyib-yubordi/"}
{"content": "Yangi Gvineya orolining g‘arbiy, Indoneziyaga qarashli qismida 5,6 magnitudali zilzila ro‘y berdi. Bu haqda AQSh geologiya xizmati ma’lum qildi, deya xabar bermoqda “TASS”.\n\nXizmat ma’lumotlariga ko‘ra, yerosti silkinishlari markazi poytaxt Jakartadan 564 kilometr g‘arbda, 10 kilometr chuqurlikda bo‘lgan. Jabrlanganlar va vayronagarchiliklar haqida ma’lumot berilmagan.", "category": "Dunyo", "title": "Indoneziyada 5,6 magnitudali zilzila ro‘y berdi", "date": "05/15/2016", "url": "https://daryo.uz/2016/05/15/indoneziyada-56-magnitudali-zilzila-roy-berdi/"}
{"content": "O‘zbekiston Hindistonda bo‘lib o‘tgan India’s Best Awards — 2019 turizm tadbirining “Madaniy-tarixiy meros bo‘yicha eng yaxshi turistik yo‘nalish” nominatsiyasida g‘olib bo‘ldi. Bu haqda Turizmni rivojlantirish davlat qo‘mitasi tomonidan xabar berildi.\n\nMa’lum qilinishicha, India’s Best Awards — 2019 tadbiri “Travel+Leisure” yetakchi xalqaro turistik jurnalining Hindistondagi vakolatxonasi tomonidan o‘tkazildi.\nQo‘mita tomonidan qayd etilishicha, mukofotlar xorijiy davlatlar hamda Hindiston shtatlari bo‘yicha 50 ta nominatsiya bo‘yicha topshirilgan. “Eng yaxshi oilaviy sayohat”, “Asal oyi uchun eng yaxshi yo‘nalish”, “To‘y uchun eng yaxshi yo‘nalish”, “Eng yaxshi kurort-otel” kabi yo‘nalishlar shular jumlasidan. G‘oliblar jurnal o‘quvchilari hamda uning ijtimoiy tarmoqlardagi obunachilari tomonidan onlayn ovoz berish orqali aniqlandi.\n\n“Travel+Leisure” jurnali AQSh, Avstraliya, Xitoy, Yevropa va Janubi-Sharqiy Osiyo, shuningdek, ko‘plab boshqa davlatlarda chop etiladi. Tadbir doirasida mazkur jurnal muharriri Ayndrila Mitra 2020-yilda O‘zbekistonning turistik salohiyatiga bag‘ishlangan maxsus loyihalarni amalga oshirmoqchi ekanini ma’lum qildi.", "category": "Mahalliy", "title": "O‘zbekiston madaniy-tarixiy meros bo‘yicha eng yaxshi turistik yo‘nalish sifatida e'tirof etildi", "date": "11/19/2019", "url": "https://daryo.uz/2019/11/19/ozbekiston-madaniy-tarixiy-meros-boyicha-eng-yaxshi-turistik-yonalish-sifatida-etirof-etildi/"}
{"content": "Futbol bo‘yicha O‘zbekiston milliy terma jamoasining JCh—2018 saralash bosqichidagi raqibi Suriya Yaponiyaga qarshi o‘rtoqlik o‘yinida durang qayd etdi.\n\nBellashuv 7-iyun kuni Yaponiyada bo‘lib o‘tdi. Uning 48-daqiqasida Mardik Mardikyan suriyaliklarni oldinga olib chiqqan bo‘lsa, oradan 10 daqiqa o‘tib Konno muvozanatni tiklashga muvaffaq bo‘ldi.\nMamlakatdagi beqaror vaziyatga qaramay, Suriya futbolchilari saralashda qit’aning yetakchi mamlakatlariga jiddiy qarshilik ko‘rsatmoqda. Bunga qadar ular Janubiy Koreya va Eron termalari bilan durang o‘ynagan, Samvel Babayan ustozlik qilayotgan O‘zbekiston termasi ustidan zafar quchishga muvaffaq bo‘lgandi.\nSuriya 7-turdan keyin 8 ochko to‘plagan bo‘lib, uchlikda borayotgan O‘zbekistondan 4 ochko ortda qolmoqda. Oldinda suriyaliklar Xitoy va Qatar termalarini Malayziyada qabul qiladi, so‘nggi turni esa Eronda o‘tkazadi. Bu vaqtga kelib forslar katta ehtimol bilan JCh yo‘llanmasini qo‘lga kiritgan bo‘lishi mumkin.\nXalqaro o‘rtoqlik o‘yini\n Tokio, Yaponiya\n 7-iyun, chorshanba\nGollar: Mardik Mardikyan, 48 (0:1). Konno, 58 (1:1).", "category": "Sport", "title": "O‘zbekiston termasini mag‘lub etgan Suriya Yaponiya bilan durang o‘ynadi", "date": "06/07/2017", "url": "https://daryo.uz/2017/06/07/ozbekiston-termasini-maglub-etgan-suriya-yaponiya-bilan-bilan-durang-oynadi/"}
{"content": "AQSh Davlat departamenti Shimoliy Koreya yetakchisining akasi Kim Chen Nam kimyoviy qurol bilan o‘ldirilgani tufayli KXDRga nisbatan sanksiyalar kiritilishini e’lon qildi, deb yozadi “RBK”.\n\n“22-fevral kuni AQSh shunday xulosaga keldiki, Shimoliy Koreya hukumati Kimyoviy qurol qo‘llashning taqiqlanishi to‘g‘risidagi xalqaro konvensiyani buzib, Kim Chen Namni o‘ldirish uchun VX moddasidan foydalangan, — deyiladi AQSh Davlat departamenti bayonotida. — Yangi cheklov choralari AQSh avvalroq KXDRning noqonuniy xatti-harakatlari oldini olish uchun joriy qilgan va allaqachon amalda bo‘lgan keng qamrovli sanksiyalarni to‘ldiradi”.\nKim Chen Nam 2017-yil 13-fevral kuni Kuala-Lumpur aeroportida o‘ldirilgan edi. Erkakning terisida kimyoviy qurol haqidagi xalqaro konvensiya tomonidan taqiqlangan VX kimyoviy quroli izlari topilgan.", "category": "Dunyo", "title": "AQSh Kim Chen Inning akasi o‘ldirilishi tufayli Shimoliy Koreyaga qarshi sanksiyalar kiritdi", "date": "03/07/2018", "url": "https://daryo.uz/2018/03/07/aqsh-kim-chen-inning-akasi-oldirilishi-tufayli-shimoliy-koreyaga-qarshi-sanksiyalar-kiritdi/"}
{"content": "Toshkentning “Paxtakor” futbol klubi Osiyo Chempionlar Ligasi guruh bosqichi 1-turida Saudiya Arabistonining “Al-Hilol” jamoasi bilan 2:2 hisobida durang o‘ynadi. 24-fevral, chorshanba kuni Toshkentdagi “Paxtakor” stadionida bo‘lib o‘tgan uchrashuv O‘zMTRK “Sport” telekanali orqali jonli efirda namoyish etildi.\n\nUchrashuvda hisob 60-daqiqada “Al-Hilol”ning faxriy hujumchilaridan biri Yosir al-Qahtoniy tomonidan ochildi. Oradan 10 daqiqa o‘tib OFK tomonidan OChLning umidli futbolchilaridan biri deya e’tirof etilgan “Paxtakor” hujumchisi Igor Sergeyev hisobni tenglashtirdi.\nYosir al-Qahtoniy o‘rniga zaxiradan maydonga tushgan “Al-Hilol” hujumchisi Yusuf as-Salim o‘yin asosiy vaqti yakunlanishiga olti daqiqa qolganida “Al-Hilol”ni hisobda oldinga olib chiqqan bo‘lsa, 88-daqiqada “Paxtakor” himoyachisi Davron Hoshimov hisobni tenglashtirdi.\n“Paxtakor” — “Al-Hilol” uchrashuvi yakuniga yetgan vaqtda mazkur jamoalar o‘rin olgan “C” guruhi doirasidagi ikkinchi uchrashuv Eronda, mahalliy “Traktorsozi” va BAAning “Al-Jazira” jamoalari o‘rtasida davom etayotgan edi. Unda eronlik futbolchilar 2:0 hisobida g‘alaba qozonayotgan edi.\nGuruh bosqichi 2-turida “Paxtakor” safarda “Al-Hilol”ga qarshi to‘p suradi, “Al-Jazira” esa Abu-Dabida “Traktorsozi”ni qabul qiladi. Mazkur uchrashuvlar 2-mart, chorshanba kuni bo‘lib o‘tadi.\nMa’lumot uchun, 23-fevral, seshanba kuni O‘zbekistonning boshqa ikki klubi — “Lokomotiv” va “Bunyodkor” ham Saudiya Arabistoni klublariga qarshi maydonga tushgan va har ikkalasi ham raqiblari bilan durang o‘ynagan edi. 24-fevral kuni soat 22:10 da Qarshining “Nasaf” jamoasi safarda Saudiya Arabistonining “Al-Ahli” klubiga qarshi to‘p suradi.\nOsiyo Chempionlar Ligasi\n“C” guruhi, 1-tur uchrashuvi\n24 fevral, chorshanba\n“Paxtakor” (O‘zbekiston) — “Al-Hilol” (Saudiya Arabistoni) 2:2 (0:0)\nGollar: Igor Sergeyev (70), Davron Hoshimov (89) — Yosir al-Qahtoniy (60), Yusuf as-Salim (84).\nOgohlantirishlar: Javohir Sohibov (67), Davron Hoshimov (90+2) — Salim al-Dousariy (57), Saud Xaririy (83), Ahmad Sharahiliy (90).\n“Paxtakor”: Nikita Ribkin, Kamoliddin Tojiyev, Adnan Orahovats, Davron Hoshimov, Stanislav Andreyev (Akbar Ismatullayev, 81), Sherzod Karimov (Jaloliddin Masharipov, 67), Vladimir Kozak, Azim Ahmedov, Javohir Sohibov, Jamshid Boltaboyev (Jamshid Iskanderov, 64), Igor Sergeyev.\n“Al-Hilol”: Xolid Sharahiliy, Kvak Taye-Xvi, Yosir al-Shahroniy, Muhammad al-Burayk, Ahmad Sharahiliy, Saud Xaririy, Muhammad al-Shlhub (Abdulloh Otayf, 64), Karlos Eduardo, Salmon al-Faraj, Salim al-Dousariy (Abdulaziz al-Dousariy, 90+1), Yosir al-Qahtoniy (Yusuf as-Salim, 74).", "category": "Sport", "title": "“Paxtakor” OChL guruh bosqichini durang bilan boshladi", "date": "02/24/2016", "url": "https://daryo.uz/2016/02/24/paxtakor-ochl-guruh-bosqichini-durang-bilan-boshladi/"}
{"content": "Jon Lennon tomonidan The Beatles guruhi tarqalib ketganidan so‘ng Pol Makkartniga yo‘llangan g‘azabli ruhdagi maktub kimoshdi savdosida 30 ming dollarga sotildi. Uni dallaslik nomi oshkor etilmagan kolleksiyachi xarid qildi, deb xabar bermoqda “RBK”.\n\nMaktub yozuv mashinkasida yozilgan va muallif tomonidan qo‘lda o‘zgartirish kiritilgan ikki varaq matndan iborat. Unda Lennon Makkartnilar juftligi, shuningdek, boshqa “mehribon va xudbin bo‘lmagan do‘stlarning” u va xotini Yoko Onoga munosabatidan norozilik bildirgan.\nLennon ushbu xatni 1971-yilda, xonanda guruhdan ketishini oshkora e’lon qilmaganidan achchiqlangan Pol Makkartnining turmush o‘rtog‘i Linda bitgan maktubga javoban yozgani taxmin qilinadi.", "category": "Madaniyat", "title": "Jon Lennon Pol Makkartniga yo‘llagan maktub kimoshdi savdosida 30 ming dollarga sotildi", "date": "11/20/2016", "url": "https://daryo.uz/2016/11/20/jon-lennon-pol-makkartniga-yollagan-maktub-kimoshdi-savdosida-30-ming-dollarga-sotildi/"}
{"content": "FIFA tashkiloti prezidenti Yozef Blatter Jahon chempionatida ishtirok etadigan 32 ta terma jamoalar sonining ko‘paymasligini aytdi. Bu haqda Uff.uz xabar berdi.\n\nUEFA prezidenti Mishel Platini mundial ishtirokchilari sonini 40 taga yetkazish taklifini bergandi.\n“Ayrim konfederatsiyalar JCh ishtirokchilari sonini oshirishni ma’qullashadi. Ammo, bu noto‘g‘ri qaror. Agar siz oliy navli mahsulotga ega bo‘lsangiz, uni o‘zgartirishning keragi yo‘q”, — deydi FIFA prezidenti.\nBlatter FIFA hamisha futbolni rivojlantirish tarafdori bo‘lib kelganini ta’kidlar ekan, avvaliga terma jamoalar 1982-yil 16 tadan 24 taga, 1998-yilda bo‘lsa, 32 taga ko‘paytirilgani va bu bilan chegaraga yetganini qayd etdi.\n“Ammo, konfederatsiyalardagi ishtirokchilar sonini qayta ko‘rib chiqishimiz mumkin”, — deydi FIFA Weekly nashri Blatter so‘zlarini keltirib.\nMa’lumot uchun, Osiyo vakillarining qoniqarsiz ishtiroklari tufayli Osiyo futbol konfederatsiyasidagi jamoalar soni 4,5 barobar kamaytirilishi mumkin.", "category": "Sport", "title": "Yozef Blatter: “Jahon chempionati ishtirokchilari soni o‘zgarmaydi”", "date": "07/26/2014", "url": "https://daryo.uz/2014/07/26/yozef-blatter-jahon-chempionati-ishtirokchilari-soni-ozgarmaydi/"}
{"content": "Yaponiyaning maishiy elektronika ishlab chiqaruvchi Panasonic kompaniyasi yuvilgan kiyimlarni o‘zi joylaydigan robotni yaratish loyihasiga 60 million dollar sarfladi. Bu haqda “Interfaks” xabar bermoqda.\n\nJavonga o‘xshash va Laundroid nomini olgan mashinani ishlab chiqish uchun Yaponiyaning Seven Dreamers startapiga 10 yil vaqt talab etildi. Uning sotuvi mamlakatda kelgusi yili boshlanadi.\nBitta buyumni taxlashga 5—10 daqiqa vaqt ketadi. Buning uchun qurilma sun’iy intellekt va tasvirlarni ilg‘ab olish texnologiyasidan foydalanadi. Shundan so‘ng buyumlar Laundroid ichiga o‘rnatilgan qatorlarga joylashtiriladi.\n\nPanasonic vakillariga ko‘ra, mazkur yangilikni haqiqiy inqilob deyish mumkin, zero, hisob-kitoblar inson umri davomida kir yuvganidan so‘ng kiyimlarni taxlashga 375 kun vaqt sarflashini ko‘rsatmoqda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Panasonic yuvilgan kiyimlarni o‘zi joylaydigan robotni yaratish loyihasiga 60 mln dollar sarfladi (video)", "date": "11/22/2016", "url": "https://daryo.uz/2016/11/22/panasonic-yuvilgan-kiyimlarni-ozi-joylaydigan-robotni-yaratish-loyihasiga-60-million-dollar-sarfladi/"}
{"content": "Amerikalik aktyor, yaqinda Rossiya fuqaroligini olgan Stiven Sigal Moskvaga yetib keldi va RF fuqarosi pasportini olishga tayyorligini bildirdi. Bu haqda “Vesti.ru” xabar bermoqda.\n\nAktyorning vakili Anar Reyband matbuot vakillari bilan muloqot chog‘ida Sigal Rossiya poytaxtiga aslida 19-noyabrda uchib kelganini aytdi.\nShuningdek, u Sigal hozircha Rossiya pasportini olmaganini, ammo bu eng yaqin vaqt ichida bo‘lib o‘tishini qayd etdi.\nSigalning Moskvaga tashrifi dasturi oshkor etilmayapti.\nShu bilan birga, Life portaliga ko‘ra, aktyorni Moskva markazida — Stoleshnikovo tor ko‘chasida ko‘rishgan. U yerda syomka jarayonlari davom etmoqda. Gollivud yulduzi ushbu syomkada ishtirok etayotgani aytilmoqda. Gap qanday film haqida ketayotgani noma’lum, ammo ilgari rejissor Nikita Mixalkov Stiven Sigal bosh rolni ijro etadigan kartinani suratga olishini ma’lum qilgan edi.", "category": "Madaniyat", "title": "Stiven Sigal Rossiya pasportini olish uchun Moskvaga keldi", "date": "11/22/2016", "url": "https://daryo.uz/2016/11/22/stiven-sigal-rossiya-pasportini-olish-uchun-moskvaga-keldi/"}
{"content": "Finlyandiyaning Pertti Kurikan Nimipäivät pank-guruhi “Yevrovideniye” xalqaro tanlovi saralash bosqichidan o‘tdi, deya xabar bermoqda Russian Week.\n\nUshbu guruhning o‘ziga xos jihati shundaki, uning tarkibidagi musiqachilar Daun sindromiga chalingan.\nGuruh 2009-yilda Xelsinki nogironlar ijtimoiy markazidagi ijodiy ishxonada tuzilgan. Qo‘shiqchilar ijtimoiy murosasizlik va o‘zlari duch keladigan boshqa muammolar haqida kuylaydi.\n“Yevrovideniye — 2015” may oyida Avstriyada bo‘lib o‘tadi.", "category": "Madaniyat", "title": "“Yevrovideniye — 2015” tanlovida Daun sindromiga chalingan musiqachilar qatnashishi mumkin", "date": "01/20/2015", "url": "https://daryo.uz/2015/01/20/yevrovideniye-2015-tanlovida-daun-sindromiga-chalingan-musiqachilar-qatnashishi-mumkin/"}
{"content": "20-noyabr, yakshanba kuni Los-Anjelesda 2016-yilgi American Music Awards’ning taqdirlash marosimi bo‘lib o‘tdi, deb yozadi MyDay.\n\nMarosimni Bruno Mars 24K Magic qo‘shig‘i bilan ochib berdi. Unda Ariana Grande “Yil artisti” deb topildi.\n\nJastin Biber to‘rtta — “Yilning eng yaxshi videosi” (Sorry), “Pop/rok yo‘nalishidagi eng yaxshi ijrochi”,  “Pop/rok yo‘nalishidagi eng yaxshi albom” (Purpose) va “Pop/rok yo‘nalishidagi eng yaxshi qo‘shiq” (Love Yourself) yo‘nalishlari bo‘yicha mukofotlarni qo‘lga kiritdi.\nRianna uchta — “R&B uslubidagi eng yaxshi xonanda”, “R&B uslubidagi eng yaxshi albom” (Anti) va  “R&B uslubidagi eng yaxshi qo‘shiq” (Work) yo‘nalishlarida g‘olib deb topildi.\nBeyonse eng yaxshi konsert shou — Lemonade uchun taqdirlandi. Dreyk eng yaxshi xip-xop ijrochisi deb topildi.\nSelena Gomes “Yilning eng yaxshi pop/rok ijrochisi” yo‘nalishidagi mukofotni qo‘lga kiritdi. Sting musiqa sanoatiga qo‘shgan hissasi uchun mukofotlandi.\n\nShouga model Jiji Xadid va aktyor Jey Faroa boshlovchilik qildi.", "category": "Madaniyat", "title": "Ariana Grande, Jastin Biber, Dreyk, Beyonse va 2016-yilgi American Music Awards’ning boshqa g‘oliblari", "date": "11/21/2016", "url": "https://daryo.uz/2016/11/21/ariana-grande-jastin-biber-dreyk-beyonse-va-2016-yilgi-american-music-awardsning-boshqa-goliblari/"}
{"content": "Buxoroda Ramazon oyi munosabati bilan 1014 ta xonadonga 14 turdagi oziq-ovqat mahsulotlari tarqatildi. Bu haqda “Daryo”ga Yoshlar ittifoqi viloyat kengashi raisi Sherzod Tilavov xabar bermoqda.\n\nYoshlar ittifoqi tashabbusi hamda “Saxovat va ko‘mak” umumxalq harakati doirasida tarqatilayotgan oziq-ovqat mahsulotlari kam ta’minlangan, ko‘p farzandli, karantin sabab daromad manbasidan ajralgan, ishsiz, nogiron, boquvchisini yo‘qotgan va yakka-yolg‘izlarga berilgan.\n\n“Ramazon oyida amalga oshirilayotgan ehson tadbirida ‘Yoshlar-kelajagimiz’ jamg‘armasi orqali imtiyozli kreditga ega bo‘lib, tadbirkorlik faoliyatini yo‘lga qo‘ygan 200 nafardan ortiq yosh tadbirkor beminnat yordam berdi”, — dedi Sherzod Tilavov.\n\nYoshlar ittifoqining 15 nafar ko‘ngilli xodimi tomonidan qadoqlanib, maxsus jihozlangan mahsulotlar 27-aprel kuni avtomobillarga ortilib, “Saxovat va ko‘mak” karvoni sifatida tumanlarga yo‘l olgan.\nQo‘shimcha qilinishicha, mingdan ortiq oilalarga oziq-ovqat mahsulotlaridan tashqari tibbiy vositalar ham tarqatilgan.\nMavzuga doir: ", "category": "Mahalliy", "title": "Buxoroda mingdan ortiq xonadonga 14 turdagi oziq-ovqat mahsulotlari tarqatildi", "date": "04/29/2020", "url": "https://daryo.uz/2020/04/29/buxoroda-mingdan-ortiq-xonadonga-14-turdagi-oziq-ovqat-mahsulotlari-tarqatildi/"}
{"content": "23-fevral kuni Jizzax viloyati Zafarobod tumanida 10-maktabning 6-sinf o‘quvchisi B.B. vafot etgan. UZ24 Xalq ta’limi vazirligi jamoatchilik va OAV bilan aloqalar boshqarmasi rahbari Anvar Umarovga tayanib ma’lum qilishicha, unda yuragi bilan bog‘liq muammo bo‘lgan, futbol o‘ynayotgan vaqtida yuragi to‘xtab qolishi oqibatida vafot etgan.\n\nAvvalroq qator internet nashrlarida 10-maktab o‘quvchilari orasida tanaffus vaqtida janjal bo‘lgani, katta sinf o‘quvchisi 6-sinf o‘quvchisini urgani, natijada u jonlantirish bo‘limiga yotqizilgani va hayotdan ko‘z yumgani haqida xabarlar tarqalgandi. Shuningdek, ta’lim muassasasi rahbarlari hodisa bo‘yicha ichki ishlar organlarini xabardor qilmagani, ular tibbiyot xodimlaridan bu haqda eshitganligi aytilgandi.", "category": "Mahalliy", "title": "Jizzaxda maktab o‘quvchisining o‘limiga nima sabab bo‘lgani ma’lum qilindi", "date": "02/26/2019", "url": "https://daryo.uz/2019/02/26/jizzaxda-maktab-oquvchisining-olimiga-nima-sabab-bolgani-malum-qilindi/"}
{"content": "Ayollar o‘rtasida O‘zbekistonning birinchi raketkasi Nigina Abduraimova Yaponiyaning Karuizava shahrida bo‘lib o‘tgan, mukofot jamg‘armasi 25 ming AQSh dollariga teng ITF turkumidagi tennis turnirining chempioni bo‘ldi.\n\nXalqaro tennis federatsiyasi rasmiy saytining ma’lum qilishicha, 21 yoshli o‘zbekistonlik tennischi final bahsida mazkur turnirning birinchi raketkasi sifatida tasniflangan belgiyalik An-Sofi Mestaxga qarshi kortga chiqdi. Bir soat 46 daqiqa davom etgan bellashuvda Abduraimova 6:3, 7:5 hisobida zafar quchib, Karuizawa Yonex Open–2016 turnirining bosh sovriniga ega bo‘ldi.\nEslatib o‘tamiz, chempionlik shohsupasiga qadar Nigina mezbon tennischilar – Haine Ogatani 6:1, 6:3, Yurina Koshinoni 6:3, 6:1, Mana Ayukavani 6:2, 6:3 hamda gollandiyalik Indi de Vrumni 7:6, 7:6 hisobida taslim qilgandi.", "category": "Sport", "title": "Nigina Abduraimova Karuizawa Yonex Open–2016 tennis turnirining chempioni bo‘ldi", "date": "05/29/2016", "url": "https://daryo.uz/2016/05/29/nigina-abduraimova-karuizawa-yonex-open-2016-tennis-turnirining-chempioni-boldi/"}
{"content": "5—6-aprel kunlari Farg‘ona viloyatining Marg‘ilon, Farg‘ona shaharlari va Dang‘ara tumani Xalq qabulxonalarida Oliy sud raisining o‘rinbosari Xolmo‘min Yodgorov va Oliy sud sudyalari aholining jinoiy, fuqarolik, ma’muriy va iqtisodiy sudlarga oid murojaatlari yuzasidan sayyor qabullar o‘tkazdi. Bu haqda “Daryo” muxbiri xabar bermoqda.\n\nSayyor qabullar davomida 125 nafar fuqaroning murojaati tinglandi. Shundan 34 kishining arizasi nazorat tartibida qabul qilindi va 91 kishiga shikoyat qilish tartibi va muddatlari, avf etish bo‘yicha murojaat tartibi yuzasidan huquqiy tushuntirish berildi. 2 ta oila yarashtirildi.\nMahalla raislari, notinch oilalar va jazoni ijro etish muassasidan ozod qilingan, hozirda ozodlikdan mahrum qilish bilan bog‘liq bo‘lmagan jazolarni o‘tayotgan, muqaddam sudlangan shaxslar, ozodlikdan mahrum qilish jazosini o‘tayotgan shaxslarning yaqin qarindoshlari bilan suhbatlar o‘tkazildi.\nJinoyat ishlari bo‘yicha Qo‘shtepa tumani sudi tomonidan Jinoyat Kodeksining 168-moddasi bilan ayblangan 3 nafar fuqaroning jinoyat ishi sayyor sud majlisida ko‘rib chiqildi. Sudlanuvchilarning oilaviy ahvoli, ular tomonidan yetkazilgan moddiy zarar qoplanganligini inobatga olinib, ularga ozodlikdan mahrum qilish bilan bog‘liq bo‘lmagan jazo tayinlanib, sud zalida qamoqdan ozod qilindi.\n\nSayyor qabul kunlari axloq tuzatish ishlari va ozodlikni cheklash jazosini o‘tayotgan 17 nafar shaxs Jinoyat kodeksining 73-moddasi tartibida o‘talmay qolgan jazo muddatidan shartli ravishda ozod qilindi.\nQ.I. ism-sharifli ayol Farg‘ona shahrida yashaydi. U 2017-yilda qonunga xilof ravishda chet elga chiqish yoki O‘zbekistonga kirish jinoyatini sodir etgan. Unga sud hukmi bilan 2 yil muddatga axloq tuzatish ishlari jazosi tayinlangan. Sayyor qabul davomida Q.I. qilmishidan pushaymonligi, jazodan o‘ziga tegishli xulosa chiqaranligini bildirib, jazodan muddatidan oldin ozod qilish haqida murojaat qildi.\nShu kuni unga oid material jinoyat ishlari bo‘yicha Farg‘ona shahar sudi tomonidan ko‘rib chiqildi. Jazo muddatini o‘tash tartibi buzilmaganligi, yashash joyidan ijobiy tavsiflanganligi e’tiborga olinib, axloq tuzatish ishlari jazosining o‘talmagan 1 yilidan muddatidan ilgari shartli ozod qilindi.", "category": "Mahalliy", "title": "Oliy sud Farg‘onada o‘tkazgan sayyor qabulda firibgarlikda ayblangan 3 kishi sud zalida qamoqdan ozod qilindi", "date": "04/07/2019", "url": "https://daryo.uz/2019/04/07/oliy-sud-fargonada-otkazgan-sayyor-qabulda-firibgarlikda-ayblangan-3-kishi-sud-zalida-qamoqdan-ozod-qilindi/"}
{"content": "Barchamiz Antarktida deganda ulkan muz bo‘lagi, bepoyon qor g‘uborini tushunishga odatlanganmiz. Biroq bu yanglish tushuncha bo‘lib, qalin muz qatlami ostida shakli o‘zgargan va muz qobig‘ining og‘irligidan cho‘kib qolgan yer mavjud.\n\nBritish Antarctic Survey ilmiy laboratoriyasi olimlari NASA ICESat sun’iy yo‘ldoshi ma’lumotlari va Operation IceBridge aviarazvedka dasturi yordamida qo‘lga kiritilgan axborotdan foydalangan holda Bedmap 2 – Antarktika qit’asining eng aniq va batafsil topografik xaritasini yaratdilar.\n\nOlimlar ushbu xarita yordamida ulkan muz qatlami tagidagi Antarktida yerini yanada batafsil tadqiq qilish imkoniyatiga ega bo‘ladilar.\nMa’lumot o‘rnida shuni aytish kerakki, Antarktida yuzasi asosan tog‘lardan iborat.", "category": "Texnologiyalar", "title": "Antarktida aslida qanday ko‘rinishga ega?", "date": "06/10/2013", "url": "https://daryo.uz/2013/06/10/antarktida-aslida-qanday-korinishga-ega/"}
{"content": "O‘zbekiston Badiiy akademiyasi Qoraqalpog‘iston Respublikasi bo‘limi ko‘rgazmalar saroyida taniqli rassom Abdulla Yerimbetovning “Tug‘ilgan yer jilosi” deb nomlangan shaxsiy ko‘rgazmasi ochildi. Bu haqda O‘zA xabar bermoqda.\n\nKo‘rgazmada musavvirning turli janrlarda yaratgan 60 dan ortiq kartinasi namoyish etilmoqda.\n“Orolda kuz”, “Yaylov”, “Baliqchi”, “Amudaryo”, “Yusupning uyida bahor” kabi yorqin xarakterdagi kartinalar yosh avlodni vatanga muhabbat, milliy qadriyatlarga hurmat ruhida tarbiyalashga xizmat qiladi.\nO‘zbekiston Badiiy akademiyasi a’zosi, rassom Abdulla Yerimbetov 1931-yili Navoiy viloyati Tomdi tumanida tug‘ilgan. 1951-yilda hozirgi O‘zbekiston davlat san’at va madaniyat institutiga o‘qishga kirdi. 1961-yildan boshlab Respublika miqyosidagi ko‘rgazmalarda ishtirok eta boshlagan.", "category": "Madaniyat", "title": "Badiiy akademiyaning Qoraqalpog‘iston bo‘limida Abdulla Yerimbetovning shaxsiy ko‘rgazmasi ochildi", "date": "11/20/2017", "url": "https://daryo.uz/2017/11/20/badiiy-akademiyaning-qoraqalpogiston-bolimida-abdulla-yerimbetovning-shaxsiy-korgazmasi-ochildi/"}
{"content": "Xalqaro boks federatsiyasi (IBF) professional bokschilarning aprel oyi uchun yangilangan reytingini e’lon qildi. Bu haqda GoSport xabar berdi.\n\nMazkur reytingda yarim o‘rta (-66,68 kg) vazn toifasi vakili Qudratillo Abduqahhorov (16 ta g‘alaba, 9 ta nokaut) o‘z vaznida rasman birinchi raqamli da’vogar nomini saqlab qoldi.\nEslatib o‘tamiz, Qudratillo 30-mart kuni yaponiyalik Keita Obarani (20-4-1, 18 KO) ochkolar hisobiga mag‘lubiyatga uchratib, mart oyi uchun reytingda peshqadamga aylangandi.\nSuper yengil (-63,5 kg) vazn toifasida ringga chiqayotgan boshqa bir o‘zbekistonlik bokschi Shohjahon Ergashev (16 ta g‘alaba, 14 ta nokaut) mazkur yo‘nalish reytingida mart oyidagi mavqeini saqlab qolgan holda 7-o‘rinda bormoqda.\nIBF reytingidan o‘zbekistonlik boshqa bokschilar o‘rin olmagan.", "category": "Sport", "title": "IBF yangilangan reytingida o‘zbekistonlik bokschilar o‘z o‘rnini saqlab qoldi", "date": "05/10/2019", "url": "https://daryo.uz/2019/05/10/ibf-yangilangan-reytingida-ozbekistonlik-bokschilarning-oz-ornini-saqlab-qoldi/"}
{"content": "Detroytdan Amsterdamga yo‘l olgan Delta Airlines aviakompaniyasi samolyoti Manchester (Angliya) aeroportida favqulodda qo‘nishni amalga oshirdi. Bunga layner bortida yonib ketgan Samsung plansheti sabab bo‘ldi, deya xabar bermoqda “RBK”. \n\nSalonda tutun ko‘tarilib, kuyindi hidi paydo bo‘lgach, Boeing 767-400 layner uchuvchilari samolyotni qo‘ndirishga qaror qilgan.\nMa’lum bo‘lishicha, o‘rindiqlar orasida qolib ketgan planshet alanga olgan. Uni bundan avvalgi reys yo‘lovchilaridan biri unutib qoldirgani taxmin qilinmoqda. \nSamolyot qo‘nganidan so‘ng, texnik xodimlar zararlangan o‘rindiqni almashtirib bo‘lgunicha uch soat davomida aeroportda qolib ketdi. ", "category": "Texnologiyalar", "title": "Samolyot bortida yonib ketgan Samsung plansheti favqulodda qo‘nishga sabab bo‘ldi", "date": "09/28/2016", "url": "https://daryo.uz/2016/09/28/samolyot-bortida-yonib-ketgan-samsung-plansheti-favqulodda-qonishga-sabab-boldi/"}
{"content": "Rim metrosida yuz bergan poyezdlar to‘qnashuvi natijasida 12 kishi jabr ko‘rdi. Meduza.io’ning xabar berishicha, “B” liniyada harakatlanayotgan poyezdlar Palasport bekatida to‘qnashib ketgan.\n\nDastlabki ma’lumotlarga ko‘ra, ikkinchi bo‘lib kelayotgan poyezd mashinisti “tezlik ko‘rsatchiklari va belgilarga e’tibor qaratmagan”.\nRim meriyasining transport departamenti boshlig‘i Gvido Improtaning so‘zlariga ko‘ra, to‘qnashuv yuz bergan vaqtda poyezdlarning tezligi soatiga 30 kilometrdan ortiq bo‘lmagan.\nThe Daily Mail’ning qayd etishicha, to‘qnashuv jabrlanuvchilardan ikki nafarining tana a’zolari singan.", "category": "Dunyo", "title": "Rim metrosida ikki poyezd to‘qnashib ketdi", "date": "06/06/2015", "url": "https://daryo.uz/2015/06/06/rim-metrosida-ikki-poyezd-toqnashib-ketdi/"}
{"content": "O‘zbekistonda ilk marotaba O‘zbekiston yoshlari umumjahon assotsiatsiyasi tomonidan xorijiy mamlakatlarda ta’lim olayotgan o‘zbekistonlik yoshlar uchun Career Bridge loyihasi doirasida videokonferensiya o‘tkazildi, deb yozadi O‘zA.\n\nOliy va o‘rta maxsus ta’lim vazirligi xabariga ko‘ra, to‘g‘ridan to‘g‘ri muloqot shaklida tashkil etilgan videokonferensiyada Rossiya, Yaponiya, Turkiya va Latviyadagi yetakchi oliy ta’lim muassasalarining ikki mingdan ortiq o‘zbekistonlik bitiruvchisi ishtirok etdi.\nOliy va o‘rta maxsus ta’lim vazirligi onlayn konferensiyada so‘nggi yillarda sohada amalga oshirilayotgan ishlar bilan birga oliy ta’lim tizimida mavjud bo‘sh ish o‘rinlari haqida taqdimot o‘tkazdi.\nOnlayn muloqotda vazirlik xorijdagi o‘zbekistonliklarni oliy ta’lim tizimida amalga oshirilayotgan islohotlarda ishtirok etishga va O‘zbekiston ravnaqiga birgalikda hissa qo‘shishga chaqirdi.", "category": "Mahalliy", "title": "Oliy va o‘rta maxsus ta’lim vazirligi xorijdagi o‘zbekistonliklarni ishga taklif qiladi", "date": "02/22/2019", "url": "https://daryo.uz/2019/02/22/oliy-va-orta-maxsus-talim-vazirligi-xorijdagi-ozbekistonliklarni-ishga-taklif-qiladi/"}
{"content": "AQShning elektronika ishlab chiqaruvchi Qualcomm kompaniyasi raqibi — Broadcom kompaniyasining taklifini qabul qilmadi. Kelishuvning umumiy qiymati 130 milliard dollarni tashkil qilishi lozim edi, deb xabar beradi “RBK” Financial Times nashriga asoslanib.\n\nBroadcom Qualcomm’ni sotib olish taklifi bilan chiqqan edi. U kompaniyaning har bir aksiyasini 70 dollarga baholadi. Shunda aksiyalarning umumiy qiymati 103 milliard dollarni tashkil etishi lozim edi.\nBundan tashqari, kompaniya Qualcomm’ning 25 milliard dollar miqdoridagi qarzini o‘z zimmasiga olishga tayyor edi. Bu kelishuvdan so‘ng Broadcom jahon bozoridagi asosiy chip yetkazuvchi bo‘lishi mumkin edi. Kompaniya elektronikasi 2017-yili 1,5 milliard smartfonga o‘rnatildi.\nAmmo Qualcomm rahbariyati raqobatchilari past narx taklif qildi degan qarorga keldi.\n“Moliyaviy va yuridik maslahatchilarimiz yordamida taklifni har tomonlama o‘rganib chiqib, kengash Broadcom taklifi Qualcomm uchun jiddiy tarzda past narx belgilagan degan qarorga keldi”, — deyiladi kompaniya direktorlar kengashiga raislik qiluvchi Tom Xortonning bayonotida.", "category": "Texnologiyalar", "title": "Qualcomm raqibi Broadcom’ning 130 milliard dollarlik taklifini qabul qilmadi", "date": "11/13/2017", "url": "https://daryo.uz/2017/11/13/qualcomm-raqibi-broadcomning-130-milliard-dollarlik-taklifini-qabul-qilmadi/"}
{"content": "Amerikaning Apple kompaniyasi so‘rov bo‘yicha AQSh hukumatiga o‘z mijozlarining nafaqat identifikatsion ma’lumotlarini, balki, shaxsiy fotosuratlari, kontaktlar ro‘yxati, yozishmalari, hujjatlari va boshqa ma’lumotlarni taqdim etish imkoniyatiga ega. Bu haqda Apple’ning AQSh huquqni muhofaza qilish organlari va hukumati bilan ishlash bo‘yicha yangi siyosatida aytiladi, deya xabar berdi “ITAR-TASS”.\n\nHujjatda aytilishicha, Apple o‘z mahsuloti egasining jismoniy va elektron manzili, telefon raqami, qurilmasi, xarid sanasi ma’lumotlarini saqlaydi va AQSh hukumati so‘rovi bilan ularga taqdim etadi.\nAgarda, xaridor iTunes media-pleyeri va Apple Store do‘konidan foydalansa, xaridlar, yuklashlar, kredit karta raqami ham Apple tomonidan berilishi mumkin. iCloud servisi foydalanuvchilariga tegishli surat, hujjat, kontakt, taqvimlar ham xuddi shu tarzda AQSh hukumati qo‘liga kelib tushishi mumkin.\nApple davlat tomonidan so‘ralgan axborotlar haqida sud tomonidan taqiqlanmagan bo‘lsa, o‘z foydalanuvchilarini ogohlantiradi.", "category": "Texnologiyalar", "title": "iPhone, iPad va Mac foydalanuvchilari fayllarini AQSh hukumatiga taqdim etishi mumkinligini Apple tan oldi", "date": "05/12/2014", "url": "https://daryo.uz/2014/05/12/iphone-ipad-va-mac-foydalanuvchilari-fayllarini-aqsh-hukumatiga-taqdim-etishi-mumkinligini-apple-tan-oldi/"}
{"content": "Tayvan rasmiylari narxlar nazorati bilan bog‘liq qalloblikka qo‘l urganlikda gumonlanayotgan savdogarni hibsga oldi. U 300 tonna sabzi saqlayotgani ma’lum bo‘lganidan so‘ng ayblov ilgari surildi. Bu haqda, The China Post nashriga asoslanib, “Interfaks” xabar bermoqda.\n\nAytilishicha, Gaosyun shahrida meva-sabzavot mahsulotlari narxlarining yuqoriligi yuzasidan tekshiruv o‘tkazildi. Tekshiruv doirasida politsiyachilar xususiy omborxonalardan biriga reyd uyushtirib, u yerda tonnalab sabzi saqlanayotganini aniqladi.\nSabzi egasi hibsga olindi va keyinroq 3 ming dollar garov puli evaziga qo‘yib yuborildi.", "category": "Dunyo", "title": "Tayvanlik savdogar 300 tonna sabzi saqlagani uchun hibsga olindi", "date": "10/28/2016", "url": "https://daryo.uz/2016/10/28/tayvanlik-savdogar-300-tonna-sabzi-saqlagani-uchun-hibsga-olindi/"}
{"content": "O‘zbekiston va Tojikiston xalq artisti Sherali Jo‘rayev 13—14-oktabr kunlari AQShning Nyu-York shahridagi Master Theater san’at saroyida konsert dasturini taqdim etadi. Bu haqda san’atkorning o‘g‘li Shohjahon Jo‘rayev Instagram’dagi sahifasida ma’lum qildi.\n\nQayd etilishicha, Sherali Jo‘rayev ikkinchi o‘g‘li Zohirshoh bilan AQShga jo‘nab ketgan.\nQuyidagi videoda O‘zbekiston xalq artisti 25 yildan so‘ng ilk marta Amerika Qo‘shma Shtatlariga borganini ma’lum qilgan:\n", "category": "Madaniyat", "title": "Sherali Jo‘rayev 25 yildan so‘ng ilk marta AQShga bordi (video)", "date": "10/10/2018", "url": "https://daryo.uz/2018/10/10/sherali-jorayev-25-yildan-song-ilk-marta-aqshga-bordi-video/"}
{"content": "Buxoroda 25-may, juma kuni an’anaviy “Ipak va ziravorlar” festivaliga start berildi. Bu haqda Buxoro viloyati hokimligi matbuot xizmati xabar bermoqda.\n\nBuxoroning diqqatga sazovor manzillari bo‘ylab uch kun davomida o‘tkaziladigan bu yilga festival hisob bo‘yicha 17-sidir. Tadbirlar erta tongdan Ark qo‘rg‘onida boshlanib, so‘ng Labihovuz ansamblida davom etgan.\n\nHokimlikdan xabar berishlaricha, ansambl atrofida 3 mingga yaqin ishtirokchi, jahonning 30 dan ortiq mamlakatlaridan tashrif buyurgan sayyohlar va boshqa mehmonlar to‘plangan.\n\n“Loyiha zamirida xalqimizning asriy urf-odatlari, milliy hunarmandchilik va amaliy san’ati, musiqa, raqs, xalq og‘zaki ijodi, bir so‘z bilan aytganda, boy madaniy merosimizni saqlash, uni qayta tiklash, yurtimiz va xorijda keng targ‘ib etishdek olijanob maqsad mujassam”, — deyiladi hokimlik axborotida.\n\n", "category": "Madaniyat", "title": "Buxoroda “Ipak va ziravorlar” festivali boshlandi", "date": "05/25/2018", "url": "https://daryo.uz/2018/05/25/buxoroda-ipak-va-ziravorlar-festivali-boshlandi-3/"}
{"content": "Aktrisa Yulduz Rajabova ayni damda Ayub Shahobiddinov rejissorligida suratga olinayotgan “Artist” nomli yangi serialda suratga tushmoqda. Bu haqda “PopCorn.uz” xabar berdi.\n\n“Bu yangi ijodiy mahsulot — sitkom (voqeali komediya) seriali O‘zbekistonda birinchi marta suratga olinmoqda. Shuning uchun bu kartinada ishlash shaxsan men uchun juda qiziq kechmoqda. Unda bosh qahramon Kumush obrazini yaratyapman”, — deydi aktrisa.\nShuningdek, Yulduz Rajabova jangovar sahnalarga boy ertak-film — “Oyqiz ertagi”da ham bosh qahramon — Oyqiz obrazini gavdalantirmoqda. Bu film rejissor Akbar Bekturdiyev tomonidan suratga olinmoqda.", "category": "Madaniyat", "title": "Aktrisa Yulduz Rajabova yangi serialda Kumush rolini ijro etmoqda", "date": "08/04/2015", "url": "https://daryo.uz/2015/08/04/aktrisa-yulduz-rajabova-yangi-serialda-kumush-rolini-ijro-etmoqda/"}
{"content": "LG Electronics CES 2018 ko‘rgazmasida televizorlar ko‘rish tajribasini yangi darajaga ko‘tarib, OLED va SUPERUHD yangi modellaridagi televizorlarda ThinQ® sun’iy idrok texnologiyasi hamda ilg‘or protsessorni taqdim etadi. ThinQ yuzlab ovozli so‘rovlarni ham o‘zining ochiq platformasiga, ham boshqa sun’iy idrok servislariga amalga oshirish imkonini beradi.\n\nFoydalanuvchilar LG televizorlariga o‘rnatilgan sun’iy idrok funksionali bilan masofadan boshqaruvchi pultga to‘g‘ridan to‘g‘ri murojaat etishlari va ilg‘or ovozli boshqaruvning barcha qulayliklaridan bahramand bo‘lishlari mumkin. LGThinQTV uy kabi sifatida ham ishlaydi, u maishiy smart texnikaga – robotlashtirilgan changyutgich, konditsioner, havo tozalagich, yoritish, kolonkalar va boshqa qurilmalarga kirish imkonini beradi. Ular esa televizorga Wi-Fi yoki Bluetooth simsiz ulanishi yordamida bog‘lanishi mumkin.\nEng yangi LGALPHA 9 protsessori bozordagi yetakchi OLEDTV televizorlariga quvvat qo‘shadi. Tomoshabinlar tasvir sifati bo‘yicha yanada yaxshilanishni baholashlari mumkin, uni ko‘pchilik eng yaxshi deb tan olib bo‘ldi. LGNanoCell (SM) SUPERUHDTV chuqur qora rangni berish va ranglar palitrasini kengaytirish, shuningdek, aniq tasvirlarni yaratish uchun yuqori kontrastni ta’minlash uchun to‘la matrik lokal xiralashtirishni qo‘llaydi.\nZamonaviy hayot tarzini “aqlli” texnologiya yordamida o‘zgartirish\nOLED va SUPERUHDTV’dagi LG ThinQ’ga ega smart televizorlar yangi qatori LG’ning o‘z texnologiyalariga asoslangan DeepThinQ “Chuqur o‘qitish” yo‘nalishidagi “aqlli” ovozli boshqaruv va o‘zaro aloqa uchun tabiiy tilni ishlash (NLP) texnologiyasini joriy etish orqali hamkorlikning keng tajribasini taklif qiladi. Maksimal moslashtirilgan jarayon foydalanuvchilarga tezda o‘yin konsoliga yoki tashqi saundbarlarga ulanish imkonini beradi. Foydalanuvchilar oddiygina “Menga ma’lum aktyor suratga tushgan filmlarni ko‘rsat” yoki “yoga bo‘yicha video darslarni ko‘rsat” kabi og‘zaki buyruqni televizion boshqaruv pulti orqali berib, axborot, tasvirlar va o‘ziga xos mazmunga videolarni izlashlari mumkin.\n\nThinQ’ga LG televizorlari real vaqt rejimida axborotni taqdim etish va kerakli kontentli kanalga o‘tish uchun televizion telegid (EPG) bazasidagi servislarni qo‘llab-quvvatlaydi. Shuning uchun dasturning nomini ko‘rsatmasdan yoki muayyan vaqtni belgilamasdan televizorga “ushbu film tugagach, televizorni o‘chirib qo‘y” yoki “ushbu filmga saundtrekni top” kabi buyruq berish kifoya. Bundan tashqari, bir qator mamlakatlardagi iste’molchilar aqlli uy anjomlarini boshqarish yoki boshqa ishlab chiquvchilar xizmatlarini faollashtirish uchun GoogleAssistant’dan foydalanishlari mumkin.\nTasvir sifati idealga yaqin\nEng yangi LGALPHA9 protsessori maksimal haqiqiy tasvirlarni rang, aniqlik va chuqurlik bilan uzatib beradi. Asosiy innovatsion element to‘rt bosqichli shovqinlarni kamaytirish jarayonidir. Algoritm tovush shovqinini sezilarli darajada kamaytirish, tasvirlarning ravshanligini oshirish va kadrlar o‘rtasida yumshoq o‘tishga imkon beradi.\nProtsessor shuningdek, rang berishni ham yaxshilaydi, bunda turli xil ko‘rinishidagi ranglarni aks ettirish imkoniyati hal qiluvchi o‘rin kasb etadi. Ranglarni to‘g‘irlash yaxshilangan algoritmi ranglarni tabiiyroq uzatish imkonini beradi. Kadrlarning yuqori chastotasini (HFR) qo‘llab-quvvatlovchi ALPHA 9 uzluksiz o‘tishi uchun soniyasiga 120 kadrni uzatishi mumkin, bu esa dinamik kontent translyatsiyasining — sport voqealari yoki ekshn-filmlarga yuqori sifat beradi. Natijada, yangi protsessor yordamida 2018-yilgi LGOLEDTV qatori istalgan kontentni haqiqatdan ajoyib vizual tajriba uchun eng yuqori sifatda namoyish etadi.\nNanoCell texnologiyasi effektining butunlay mahalliy parda va ALPHA 7 protsessori bilan kuchaytirish\n2017-yilda LG kompaniyasi eng yaxshi tasvirga ega bo‘lgan LCD-televizorni yaratishga bo‘lgan katta istagida katta muvaffaqiyatlarga erishdi, bu NanoCellSUPERUHD televizorlari qatorining paydo bo‘lishiga olib keldi. 2018-yilgi LG kompaniyasining SUPERUHD televizorlar qatori NanoCell texnologiyasi, to‘liq mahalliy parda va ALPHA7 protsessorini birlashtirib, tomoshabinga chuqur qora rang, yaxshilangan vizuallashuv, detallashtirilgan soyalar va aniq rang berishni har qanday ko‘rish burchagidan taqdim etish kabi texnologik afzalliklarni taklif etadi.\n\nJoriy yildagi to‘la mahalliy parda texnologiyasiga ega SUPERUHD televizorlari yoritishning zichroq zonasiga ega, u butun ekran bo‘ylab joylashgan. Boshqa televizorlarda esa yoritish zonasi panel orqasidagi ekran chetlarida jamlangan. LG texnologiyasi qora rang berishni va LED-qismlarning bir-biridan mustaqil tarzda tasvir chuqurligini yaxshilaydi. Bunda soyalar uzatilishi takomillashtiriladi va nurni yo‘qotish kamayadi, bu esa kontrastning yaxshilanishi va tasvirning ajoyib sifatiga olib keladi.\nEhtimol, eng yaxshi 4KCinemaHDR-tajriba\nLG kompaniyasining 2018-yildagi OLED va SUPERUHD televizorlari o‘ziga 4KCinemaHDR optsiyasini qamrab oladi, u uydan chiqmay turib, shakldan qat’i nazar o‘zingizni kinoteatr zalida his etishingizga imkon beradi. Technicolor kompaniyasidan AdvancedHDR qo‘llab-quvvatlovi esa, asosiy HD-shakllarni qo‘llab-quvvatlash an’anasiga asoslangan – DolbyVision (SM) ajoyib vizual tajribasidan HDR10 va HLG’gacha (HybridLog-Gamma). 2018-yildagi LG‘ning OLED va SUPERUHD televizorlar qatori HDR tasvirni dinamik, kadrlar bo‘yicha, o‘zining patentlangan algoritmi EnhancedDynamicTonemapping’dan foydalangan holda ishlaydi. 2018-yilgi ham OLED, ham SUPERUHD DolbyAtmos tizimi bilan jihozlangan, u obyektli-yo‘naltirilgan hajmli tovush chiqarish imkonini berib, eng yaxshi audio-vizual hissiyotni hadya qiladi.\n“LG uydagi ko‘ngilochar texnika segmenti uchun innovatsiyalarni tatbiq etish bo‘yicha doimiy izlanishdadir. LGThinQ va ALPHA 9 protsessori shunday vizual tajribani taklif etadiki, uni bozorda hech kim ortda qoldira olmadi. Biz iste’molchilar hayotini yaxshilashdan manfaatdormiz, bu 2018-yilgi televizorlar qatorida aks ettirilgan”, — deydi LGHomeEntertainment kompaniyasi prezidenti Brayan Kvon.\nCES2018 ko‘rgazmasiga tashrif buyuruvchilar Las-Vegasdagi ko‘rgazma markazining markaziy zalida LG’ning yangi televizorlarini ko‘rishlari mumkin.\nReklama huquqi asosida!", "category": "Texnologiyalar", "title": "LG kelajak televizorlarini yaratmoqda", "date": "01/08/2018", "url": "https://daryo.uz/2018/01/08/lg-kelajak-televizorlarini-yaratmoqda/"}
{"content": "Samarqand viloyat IIB terrorizm va ekstremizmga qarshi kurashish boshqarmasi hamda jamoat tartibini saqlash boshqarmasi xodimlaridan iborat guruhlar tomonidan Oqdaryo tumani hududida joylashgan “Delnatali trans”, “Aqsoylar” va “Timur servis” nomli TIR-parklarda tungi reyd tadbirlari o‘tkazildi. Bu haqda “Daryo” muxbiri xabar bermoqda.\n\nViloyat IIB matbuot xizmatining ma’lum qilishicha, o‘tkazilgan reyd tadbirlari davomida, viloyatning shahar-tumanlaridan hamda boshqa viloyatlardan kelgan 22 nafar yengil tabiatli ayollar chet el fuqarolari, ya’ni avtoturargohlarda dam olish maqsadida to‘xtagan fuqarolar bilan avtomashina kabinalarida yaqin aloqada bo‘lgan vaqtida ushlangan.\n— Bu ayollar Oqdaryo tuman IIBga olib kelindi, tegishli tartibda hujjatlar rasmiylashtirildi va ularga nisbatan O‘zbekiston Respublikasi MJtKning 190-moddasi tartibida ma’muriy bayonnomalar tuzildi, — deydi viloyat IIB matbuot xizmati rahbari Shirin Normatova.\nReyd davomida qo‘lga olingan ayollar doimiy yashash manzillari bo‘yicha hududiy hokimliklarning xotin-qizlar qo‘mitalari hamda mahalla faollari va yaqin qarindoshlari o‘rtasida muhokama qilish uchun jo‘natilgan. Shuningdek, ularni tibbiiy ko‘rikdan o‘tkazib, bandligini ta’minlash choralarini ko‘rish, kelgusida shu kabi salbiy holatlarni oldini olish borasida tegishli chora-tadbirlar belgilanishi nazoratga olingan.", "category": "Mahalliy", "title": "Samarqandda tungi reyd tadbiri davomida TIR-parkda 22 nafar yengil tabiatli ayol ushlandi", "date": "07/03/2019", "url": "https://daryo.uz/2019/07/03/samarqandda-tungi-reyd-tadbiri-davomida-tir-parkda-22-nafar-yengil-tabiatli-ayol-ushlandi/"}
{"content": "Rossiya aloqa operatorlari ishbilarmonlar o‘rtasida aloqalar o‘rnatishga qaratilgan ijtimoiy tarmoq — LinkedIn’ni bloklab qo‘ydi. Bu haqda “Roskomnadzor” agentligi xabar qildi.\n\n10-noyabr kuni Moskva shahar sudi LinkedIn’ning Rossiya hududida bloklanishi qonuniy ekanligini tasdiqladi, negaki resurs shaxsiy ma’lumotlarni mahalliylashtirish to‘g‘risidagi qonunni buzgan deb hisoblanmoqda.\n“Roskomnadzor”ning uqtirishicha, ijtimoiy tarmoq hali undan foydalanmayotgan kishilar haqida ma’lumot to‘plab, ularning ruxsatisiz tarqatadi. Bundan tashqari, regulyator LinkedIn serverlarini Rossiyaga ko‘chirmaganini eslatib o‘tdi.\nO‘z navbatida, LinkedIn vakillari ijtimoiy tarmoq Rossiya qonunchiligi talablarini bajarishi shart emasligini ta’kidlamoqda, negaki uning foydalanuvchilari virtual nuqtai nazardan “amalda RF hududidan tashqarida bo‘ladi va shaxsiy ma’lumotlarini o‘sha yerda taqdim etadi”.\nBundan tashqari, ijtimoiy tarmoq vakillarining fikriga ko‘ra, platforma faoliyatida foydalanuvchilarning huquqi buzilmaydi, negaki ular ro‘yxatdan o‘tish chog‘ida shaxsiy ma’lumotlardan foydalanishga ruxsat beradi.", "category": "Texnologiyalar", "title": "Rossiyada LinkedIn ijtimoiy tarmog‘i bloklandi", "date": "11/17/2016", "url": "https://daryo.uz/2016/11/17/rossiyada-linkedin-ijtimoiy-tarmogi-bloklandi/"}
{"content": "O‘zbekiston Respublikasi jismoniy tarbiya va sport vaziri Dilmurod Nabiyev tomonidan Respublikaning barcha hududlaridagi aholi qatlamlari o‘rtasida sportni ommalashtirish, yoshlarning sport bilan shug‘ullanishi uchun yaratilgan sharoitlar va ulardan samarali foydalanishni tashkil etish, mavjud sport inshootlarining qurilish va moddiy-texnik ahvolini o‘rganish ishlari olib borilmoqda. Kuni kecha vazir Toshkent shahridagi sport inshootlarining qurilish-ta’mirlash ishlari sifatini va o‘z muddatida bajarilishini ko‘zdan kechirdi. Bu haqda Jismoniy tarbiya va sport vazirligi matbuot xizmati xabar bermoqda, deb yozadi O‘zA.\n\nToshkent shahar Jismoniy tarbiya va sportni rivojlantirish jamg‘armasi tomonidan joriy yilda poytaxtda 2 ta yopiq suzish havzasi, 2 ta sport majmuasining yangi qurilishi, 2 ta mavjud sport inshootining kapital ta’mirlanishi belgilangan edi.\nVazir Dilmurod Nabiyev tomonidan o‘rganish jarayonida Toshkent shahrining Yakkasaroy, Mirobod, Mirzo Ulug‘bek, Uchtepa tumanlaridagi sport inshootlarining qurilishi, kapital ta’mirlanishi borasida olib borilayotgan ishlar qoniqarli darajada tashkil etilmayotganligi aniqlandi.\nXususan, Mirobod tumani Qo‘yliq-3 mavzesida joylashgan Sport o‘yinlari va yengil atletikaga ixtisoslashtirilgan bolalar-o‘smirlar sport maktabining sun’iy qoplamali stadionidagi ishlar o‘z nihoyasiga yetkazilmaganligi aniqlandi.\nShuningdek, Mirzo Ulug‘bek tumani 1-bolalar-o‘smirlar sport maktabiga qarashli “Katta qorasu” mahallasi hududida joylashgan yopiq suzish havzasi va Uchtepa tumani “Ko‘hna Cho‘ponota” mahallasida joylashgan 2-bolalar-o‘smirlar sport maktabining yopiq suzish havzalari joriy yil foydalanishga topshirilishi belgilangan. Ammo ayrim mas’ullarning o‘z ishiga sovuqqonlik bilan yondashganligi sababli, qurilish ishlari orqada qolgan.\nVazir mas’ullarga ushbu holat va mavjud muammolarning yechimi yuzasidan aniq ko‘rsatmalar va qat’iy ogohlantirish berdi hamda kuniga navbati bilan 2 smenada ish tashkil etib, 2018-yil 25-dekabr sanasiga qadar obyektni topshirish vazifalarini yukladi. Shuningdek, vazir quruvchilarga avvalo, sifatga e’tibor qaratish lozimligini aytib o‘tdi.\nDilmurod Nabiyev muassasa rahbarlariga zamonaviy marketing usullaridan unumli foydalangan holda davlat-xususiy sherikchiligi ko‘rinishida hamkorlikni yo‘lga qo‘yish, olingan daromad hisobidan basseynlar ish faoliyatini samarali tashkil etish, moddiy-texnik bazasini mustahkamlash va fidoyi murabbiylarni taqdirlash lozimligini ta’kidladi.\n", "category": "Mahalliy", "title": "Toshkentning bir qator tumanlaridagi sport inshootlarining qurilishi bo‘yicha mas’ullar ogohlantirildi", "date": "11/05/2018", "url": "https://daryo.uz/2018/11/05/toshkentning-bir-qator-tumanlaridagi-sport-inshootlarining-qurilishi-boyicha-masullar-ogohlantirildi/"}
{"content": "Toshkent shahar hokimi Rahmonbek Usmonovga davlat hokimiyatining joylardagi barcha organlari orasida Toshkent shahar hokimligiga eng ko‘p ariza va shikoyatlar tushganligi, shuningdek, O‘zbekiston Respublikasi Bosh vazirining elektron qabulxonasiga aholi va tadbirkorlardan tushgan murojaatlarni ko‘rib chiqish va hal etish muddatlari asossiz buzilishiga yo‘l qo‘yganligi ko‘rsatib o‘tildi. Bu haqda O‘zbekiston Bosh vazirining Facebook’dagi sahifasida ma’lum qilindi.\n\nHokimga murojaatlarning vaqtida va qonuniy hal etilishi bo‘yicha aniq choralar ko‘rish topshirildi.", "category": "Mahalliy", "title": "Shavkat Mirziyoyev virtual qabulxonasiga eng ko‘p murojaatlar Toshkent shahridan tushgan", "date": "11/02/2016", "url": "https://daryo.uz/2016/11/02/shavkat-mirziyoyev-virtual-qabulxonasiga-eng-kop-murojaatlar-toshkent-shahridan-tushgan/"}
{"content": "Facebook ijtimoiy tarmog‘i lentadagi xabarlarni keyinroq o‘qish imkoniyatini beruvchi Save tugmasini ishga tushiradi. Bu haqda news2night.com sayti ma’lumotiga asoslanib “Parol” nashri xabar berdi.\n\nIjtimoiy tarmoq lentasida biror qiziqarli xabarga ko‘zingiz tushdi-yu, lekin uni o‘qishga vaqtingiz yetmay qoldi. Keyin vaqt topib kirganingizda aynan o‘sha xabarni tarmoqdan topa olishingiz qiyinlashadi. Shu bois Facebook ishga tushirishni rejalashtirayotgan Save tugmasi sizga yordam beradi.\n\nSave tugmasi yordamida sayt linklari, sahifalar, joylar, musiqa, film, televideniya ko‘rsatuvlari va boshqalar saqlab qo‘yiladi. Saqlab qo‘yilgan xabarlar esa menyudagi Saved bo‘limidan topiladi.\n\nXabarda ta’kidlanishicha, funksiya saytning kompyuter versiyasida ham, iOS va Android uchun mo‘ljallangan mobil dasturlarida ham ishlaydi. Shuningdek, saqlab qo‘yilgan, lekin o‘qilmagan xabarlar haqida Facebook sizni ogohlantiradi.\nYaqin kunlar ichida tarmoqning barcha a’zolari bu funksiyadan foydalanishi mumkin bo‘ladi.", "category": "Texnologiyalar", "title": "Facebook xabarlarni keyinroq o‘qish uchun saqlab qo‘yish imkoniyatini ishga tushiradi", "date": "07/22/2014", "url": "https://daryo.uz/2014/07/22/facebook-xabarlarni-keyinroq-oqish-uchun-saqlab-qoyish-imkoniyatini-ishga-tushiradi/"}
{"content": "Xonanda Rayhon aktyor Yigitali Mamajonov ishtirokidagi filmga pul tikmasligini ta’kidladi. Bu haqda “Darakchi” gazetasiga asoslanib “Kun.uz” xabar bermoqda.\n\n“Darakchi” gazetasi muxbiri Rayhonga shunday savol bilan murojaat qilgandi: “Gauri Xon eri Shohruh Xonning “Yangi yil bilan” filmiga prodyuserlik qildi. Anjelina Joli ham eri Bred Pittning yangi filmi xarajatlarini o‘z bo‘yniga oldi. Madonna ham sobiq eriga moliyaviy yordam bergan. Balki siz ham Yigitali ijrosidagi yangi filmga pul tikarsiz?”.\n“Yo‘q. [Bu qat’iy javobim. Fikrim] o‘zgarmasligi aniq”, – dedi Rayhon. Xonandaning qo‘shimcha qilishicha, u Yigitali Mamajonovni kechirishi mumkin, biroq u bilan “boshqa munosabat tiklamaydi”.\nAvvalroq, xonanda Rayhon eri, aktyor Yigitali Mamajonov bilan ajrashishga ariza bergani haqida xabar berilgandi. Qayd etish joiz, ular 2012-yil kuzida turmush qurishgan edi.", "category": "Madaniyat", "title": "Rayhon Yigitali ishtirokidagi filmga pul tikmasligini qat’iy ta’kidladi", "date": "01/19/2015", "url": "https://daryo.uz/2015/01/19/rayhon-yigitali-ishtirokidagi-filmga-pul-tikmasligini-qatiy-takidladi/"}
{"content": "O‘zbekistonning ikkinchi raqamli tennischisi Oqgul Omonmurodova Chexiyaning Olomouts shahrida davom etayotgan tennis turniridagi ishtirokini g‘alaba bilan boshladi, deb xabar qiladi “Olamsport.com”.\n\nOlomouts turnirining mukofot jamg‘armasi 50 ming AQSh dollarini tashkil qiladi.\nMusobaqada oltinchi raqam ostida tasniflangan o‘zbekistonlik tennischi ilk davrada musobaqaga imtiyozli yo‘llanma asosida qo‘yilgan slovakiyalik tennischi Lenka Viyenerovani 6:3, 6:4 hisobida mag‘lub etdi. Bugun, 16-iyul kuni Oqgul chorak final chiptasi uchun chexiyalik Jesika Malechkovaga qarshi kortga chiqadi.", "category": "Sport", "title": "Oqgul Omonmurodova Chexiyadagi ishtirokini g‘alaba bilan boshladi", "date": "07/16/2015", "url": "https://daryo.uz/2015/07/16/oqgul-omonmurodova-chexiyadagi-ishtirokini-galaba-bilan-boshladi/"}
{"content": "Futbol bo‘yicha O‘zbekiston Liga Kubogi musobaqasining 2020-yilgi mavsumidan boshlab Tojikiston va Qirg‘iziston klublari ham ishtirok etishi mumkin.\n\nPFL bosh direktori o‘rinbosari Diyor Imomxo‘jayevning ma’lum qilishicha, O‘zbekiston futbol assotsiatsiyasi bu borada Tojikiston va Qirg‘iziston futbol federatsiyalariga taklif yuborgan.\nMazkur musobaqaga keyinchalik Turkmaniston, Qozog‘iston va Afg‘oniston klublarini ham taklif qilish mo‘ljallanmoqda.\nLiga Kubogi 2019-yilda tashkil etildi. Dastlabki musobaqada O‘zbekiston Superligasining 14 jamoasi va Pro Liganing ikkita klubi ishtirok etdi. Musobaqaning ilk va amaldagi chempioni “Paxtakor” klubi hisoblanadi.", "category": "Sport", "title": "Tojikiston va Qirg‘iziston klublari O‘zbekiston Liga Kubogida ishtirok etishi mumkin", "date": "01/14/2020", "url": "https://daryo.uz/2020/01/14/tojikiston-va-qirgiziston-klublari-ozbekiston-liga-kubogida-ishtirok-etishi-mumkin/"}
{"content": "Futbol bo‘yicha Angliya Premyer-Ligasining 29-turi Londonda o‘tgan “Kristal Pelas” — “Manchester Yunayted” o‘yini bilan o‘z yakuniga yetdi.\n\n“Burgutlar” ligada jon saqlab qolish uchun kurash olib borayotgan bo‘lsa, “Manchester Yunayted” ikki kun avval ishonchli g‘alabalarni qo‘lga kiritgan “Liverpul” va “Tottenhem” bilan vitse-chempionlik raqobatiga kirishgan. Tomonlarning o‘zaro o‘yinida Joze Mourinyo jamoasi ajoyib kambekni amalga oshira oldi.\nBellashuv “qizil iblislar”ning 3:2 hisobidagi g‘alabasi bilan yakuniga yetdi. Vaholanki, mezbonlar bungacha 2 ta gol farqi bilan oldinga chiqib olgandi. So‘nggi daqiqada Nemanya Matich aniq zarbasi bilan jamoasiga 3 ochko olib berdi va “Yunayted” turnir jadvalida “Liverpul”dan yana o‘zib ketdi.\n\n“Sports.ru” nashrining ma’lumot berishicha, Joze Mourinyo APLdagi faoliyati davomida 2 ta gol farqi bilan mag‘lub bo‘la turib, biror marta ham o‘yinni o‘z foydasiga hal qila olmagandi. “Yunayted”ning kechagi g‘alabasi bu borada birinchisi bo‘ldi. Nashr Mourinyo APLda 0:2 hisobida mag‘lub bo‘lib turgan 21 ta o‘yinni sanab o‘tgan. Shularning 19 tasida uning shogirdlari taslim bo‘lgan, faqatgina 2 tasida durangga erisha olgan.\n\nAngliya Premyer-Ligasi\n 29-tur bellashuvlari\n 5-mart, dushanba\nGollar: Andros Taunsend, 11 (1:0). Patrik van Anxolt, 48 (2:0). Kris Smolling, 55 (2:1). Romelu Lukaku, 76 (2:2). Nemanya Matich, 91+ (2:3).\n", "category": "Sport", "title": "“Manchester Yunayted”dan kambek: Mourinyo o‘zining APLdagi karyerasida ilk bor 2 ta gol farqini yo‘qqa chiqarib, zafar quchdi", "date": "03/06/2018", "url": "https://daryo.uz/2018/03/06/manchester-yunayteddan-kambek-mourinyo-ozining-apldagi-karyerasida-ilk-bor-2-ta-gol-farqini-yoqqa-chiqarib-zafar-quchdi/"}
{"content": "“Layfxaker” Google Chrome uchun 15 ta eng foydali maslahat va tryuklar ro‘yxatini taqdim etdi, ular sizga hech qanday kengaytma (extension, rasshireniye)lardan foydalanmasdan turib, brauzerda ko‘proq narsalarni amalga oshirishda yordam beradi.\n\n\nGoogle Chrome ichki PDF-printerga ega. Har qanday sahifani ochib, Ctrl + P’ni bosing va mavjud printerlar orasidan “PDF sifatida saqlash”ni tanlang.\n\nGoogle Chrome’da ko‘plab klaviatura birikmalari mavjud, ammo siz ularni nafaqat o‘zgartirishingiz, balki o‘z birikmalaringizni ham yaratishingiz mumkin.\nGoogle Chrome tarixi (chrome://history) “Barchasini tanlash” punktiga ega emas, va masalan, tashrif buyurilgan 20 ta sahifani o‘chirmochi bo‘lsangiz, ularning barchasini “galochka” bilan belgilash kerak bo‘ladi. Ammo, agar birinchi elementni belgilab, so‘ng Shift tugmasini bosib turgan holda sizga zarur chekboksning eng so‘nggisini belgilasangiz, ro‘yxatdagi barcha elementlar belgilanadi.\nBrauzerning so‘nggi versiyalari begona kengaytmalarni o‘rnatishga yo‘l qo‘ymaydi. Buni aldab o‘tish uchun, brauzer menyusiga ishlab chiquvchi rejimini kiritib, brauzer oynasiga CRX kengaytmali faylni sichqoncha orqali olib borish mumkin.\n\nBrauzer menyusining “Instrumentlar” punktidagi “Topshiriqlar dispetcheri”ni tanlang. Chiqqan ro‘yxatni “Xotira” bo‘limi bo‘yicha saralang, shunda “tormoz”ni osongina topasiz.\nBuning uchun “Instrumentlar” menyusini ochib, “Ishlab chiquvchi instrumentlari”ga kiring va konsolni ochish uchun Esc’ni bosing. Emulation vkladkasini ochib, Sensors’ni tanlang hamda kenglik va uzunlikka har qanday raqamlarni kiriting.\n“Ishlab chiquvchi instrumentlari”ni oching, sahifadagi parol maydonini tanlang va maydon turini Password’dan Text’ga o‘zgartiring. Muqobil usul — chrome://settings/passwords vkladkasida zarur parolni topish.\nXat oluvchining manzili ko‘rsatilgan mailto buyrug‘i (masalan, mailto:recipient@domain.com) Gmail’da yangi xat yozish uchun oynani ochib beradi.\nBuning uchun yangi vkladka ochib, manzil qatoriga\ndeb kiriting. Vkladkaning ichiga kursorni qo‘yib, matn yozishni boshlang.\nBuning uchun audio yoki videofayllar, matnli fayllar, PDF hujjatlarni local diskdan Google Chrome oynasiga tashlang.\nBrauzerning zakladkalar panelidagi elementlarni tahrirlab, saytlar nomlarini o‘chiring. Tahrirlangan elementni saqlaganingizdan so‘ng, panelda faqat saytning ikonkasi qoladi.\n\nChrome://settings/content’ni ochib, “Ulanadigan modullar” menyusidagi “Eshitish/ko‘rish uchun bosing” punktini tanlang. Shunda buni talab qiladigan navbatdagi saytda o‘zingiz ishga tushirmaguningizcha,  Flash Player o‘chiq holda qoladi.\nInternet aloqasi kuchsiz bo‘lganida brauzer o‘zini mobil qurilma deb ko‘rsatishi mumkin, shunda ko‘pchilik saytlar o‘zining mobil versiyasini ochadi. Buning uchun “Ishlab chiquvchi instrumentlari”dan Emulation vkladkasiga o‘ting va User Agent punktidagi Android yoki iOS’ni tanlang.\nManzil qatoriga bir nechta belgi kiritishingiz bilan sizga kalit so‘zlar ro‘yxati ko‘rinadi, ular orasida o‘zingiz avvalroq tashrif buyurgan saytlar linklari ham bo‘ladi. Ularning ba’zilarini o‘chirmoqchi bo‘lsangiz, zarur linkni tanlab, Shift + Delete’ni bosing, shunda u butunlay o‘chib ketadi.\nBuning uchun manzil qatoriga zarur linkni tering, uning old qismiga “cache:” deb yozing va Enter’ni bosing. Shunda sizga sahifaning keshdagi versiyasi (u mavjud bo‘lsa, albatta) ochiladi.", "category": "Texnologiyalar", "title": "Chrome’da kengaytmalarsiz amalga oshirish mumkin bo‘lgan 15 ta narsa", "date": "06/27/2016", "url": "https://daryo.uz/2016/06/27/chromega-kengaytmalarsiz-amalga-oshirish-mumkin-bolgan-15-ta-narsa-2/"}
{"content": "11-aprel kuni soat 17:00 da O‘zbekiston davlat san’at muzeyi Qozog‘iston Milliy muzeyi bilan hamkorlikda “Oltin odamning dunyo muzeylari bo‘ylab yurishi” nomli xalqaro ko‘rgazma loyihasi doirasida “Buyuk dasht merosi: zargarlik san’ati durdonalari” ko‘rgazmasi o‘tkazadi. Bu haqda Madaniyat vazirligi matbuot xizmati xabar berdi.\n\nXabarda aytilishicha, ko‘rgazma o‘tkazilishidan maqsad qardosh xalqlarni Yevrosiyo Buyuk dasht hududining ilk temir davridagi madaniy merosi bilan tanishtirishdan iborat.\nUnda miloddan avvalgi 7—6-asrlarga oid oltindan ishlangan buyumlar, Issiqqo‘rg‘onda topilgan Sak jangchisining to‘liq libosi namoyish etiladi.\nKo‘rgazmaning asosiy eksponati “Oltin odam” bo‘lib, u 1969-yilda Issiqko‘lda topilgan. Dafn etilgan joyda arxeologlar umumiy hisobda yana 4500 ta taqinchoqlar topgan. Firavn Tutanxamondan so‘ng bu qabrlardan eng ko‘p miqdorda topilgan oltin buyumlar hisoblanadi.\nHozirda “Oltin odam” butun dunyoga mashhur bo‘lib, Qozog‘iston respublikasi ramzi hisoblanadi.\nShuningdek, ko‘rgazmada Qozog‘iston Milliy muzeyining kolleksiyalaridagi ayollar kumush taqinchoqlari to‘plami namoyish etiladi. Unda 19 —20-asrlarning o‘rtalariga tegishli bo‘lgan 170 dan ortiq zargarlik buyumlarini o‘z ichiga oladi.", "category": "Madaniyat", "title": "O‘zbekistonda Qozog‘iston Milliy muzeyi bilan hamkorlikda ko‘rgazma o‘tkaziladi", "date": "03/28/2019", "url": "https://daryo.uz/2019/03/28/ozbekistonda-qozogiston-milliy-muzeyi-bilan-hamkorlikda-korgazma-otkaziladi/"}
{"content": "Bollivudning eng mashhur yulduzlaridan biri Shohruh Xon “Viy-3” filmida ishtirok etadi. Bu haqda, film prodyuseri Aleksey Petruxinga asoslanib, “TASS” xabar bermoqda.\n\n“‘Viy-3’ sifatida mashhur ‘Hindistonga sayohat: mangulik ostonasida’ filmi loyihasi yangi hamkor — mashhur Shohruh Xonga ega bo‘ldi. U ham aktyor, ham prodyuser sifatida ishtirok etadi. Ishtirok etishi ilgariroq ma’lum bo‘lgan Ranvir Kapur ham filmda ishlashni davom etadi”, — ma’lum qildi Petruxin Mumbaida o‘tayotgan Rossiya kinosi kunlarida.\nRejissor Oleg Stepchenkoning mumtoz rus adibi Nikolay Gogolning “Viy” qissasi asosida suratga olingan shu nomli filmi 2014-yilda Rossiyaning eng kassabop kartinasi bo‘ldi. Shu bois uning davomini suratga olishga qaror qilindi. Ayni paytda filmning ikkinchi qismi — “Viy-2: Xitoyga sayohat” ustida ish davom etmoqda. Uchinchi film voqealari Hindistonda bo‘lib o‘tadi.", "category": "Madaniyat", "title": "Shohrux Xon Rossiyaning “Viy-3” filmida qatnashadi", "date": "11/16/2016", "url": "https://daryo.uz/2016/11/16/shohrux-xon-rossiyaning-viy-3-filmida-qatnashadi/"}
{"content": "“Shtutgart” hamda Fransiya terma jamoasi himoyachisi Benjamen Pavar “Bavariya”ga o‘tishi ma’lum bo‘ldi.\n\nMyunxenliklar futbolchi bilan JCh—2018 vaqtida shartnoma imzolash borasida kelishuvga erishgan. Ammo mundial vaqtidagi kelishuv faqat bir yildan so‘ng amalga oshar edi. Sababi o‘shanda Pavarni shartnomasidagi ko‘rsatilgan 35 million yevro tovon puli evaziga sotib olish mumkin bo‘lardi.\nAmmo Pavarning Rossiya maydonlaridagi omadli ishtiroki “Bavariya” rahbariyati oromini o‘g‘irlab qo‘ygan ko‘rinadi. Shu boisdan ham myunxenlik bu transferni shu yil yozdayoq amalga oshiradi. Tez orada transfer e’lon qilinishi kutilmoqda.\nAvvalroq futbolchiga PSJ, “Tottenhem”, “Atletiko Madrid” kabi klublar ham da’vogarlik qilayotgan edi.", "category": "Sport", "title": "“Bavariya” 22 yoshli Jahon chempioni bilan kelishuvga erishdi", "date": "07/20/2018", "url": "https://daryo.uz/2018/07/20/bavariya-22-yoshli-jahon-chempioni-bilan-kelishuvga-erishdi/"}
{"content": "Federal qidiruv byurosi xodimlari Bred Pitt va uning 15 yoshli o‘g‘li Meddoks o‘rtasida yuz bergan mojaro yuzasidan aktrisa Anjelina Jolini so‘roq qildi. Bu haqda “Argumenti i fakti” xabar berdi.\n\nSentabr oyida Joli ajrashish uchun ariza berganligi ma’lum bo‘lgan edi. OAVlar bunga Pittning alkogol ta’sirida bolalarga nisbatan tajovuzkor bo‘lishini sabablardan biri qilib ko‘rsatdi.\nKeyinroq Pitt xususiy samolyotdagi parvoz davomida bolalarga ovozini ko‘targanligi va ulardan biriga qo‘l ko‘targanligi haqida ma’lum qilingan edi. Politsiya hodisa yuzasidan jinoiy ish qo‘zg‘atdi.\nManbalarning ma’lum qilishicha, Pitt o‘g‘lining qaysidir gapidan jahli chiqib unga tashlanganda Joli ularning o‘rtasiga kirishga ulgurgan. Shifokorlar bolani ko‘zdan kechirganda unda kaltaklanganlik alomatlarini topmagan.", "category": "Madaniyat", "title": "Anjelina Joli Bred Pittning o‘g‘li bilan janjali yuzasidan ko‘rsatma berdi", "date": "10/21/2016", "url": "https://daryo.uz/2016/10/21/anjelina-joli-bred-pittning-ogli-bilan-janjali-yuzasidan-korsatma-berdi/"}
{"content": "“Real” yarim himoyachisi Xames Rodriges yaqin kunlarda “Atletiko” o‘yinchisiga aylanadi.\n\nMarca’ning xabar berishicha, kolumbiyalik futbolchi “Vanda Metropolitano”ga ko‘chib o‘tishga rozilik bergan va transfer shartnomasi tez orada imzolanadi.\nAvvalroq “Napoli” Xamesga asosiy da’vogar sifatida qaralayotgandi. Biroq italiyaliklar Madrid klubi bilan transfer narxi borasida kelishuvga erisha olmadi.\nEslatib o‘tamiz, 28 yoshli yarim himoyachi so‘nggi ikki yilni “Bavariya”da ijara asosida o‘tkazdi. “Real” bosh murabbiyi Zinedin Zidan esa Xamesni rejalariga kiritmagan.", "category": "Sport", "title": "Marca: Xames Madridda qoladi", "date": "07/14/2019", "url": "https://daryo.uz/2019/07/14/marca-xames-madridda-qoladi/"}
{"content": "Pxyonchxanda bo‘lib o‘tayotgan qishki Olimpiada tashkiliy qo‘mitasi vakili Son Pek Yuning ma’lum qilishicha, tadbirni yoritish uchun akkreditatsiyadan o‘tgan koreyalik jurnalistlardan biri o‘z xonasida o‘lik holda topilgan, deb xabar berdi “Korrespondent.net”.\n\n“Koreyalik bu jurnalist yaponiyalik hamkasblariga yordam bergan. OAVlar uchun mo‘ljallangan uyda yashagan marhumni uning xonadoshi uyg‘otishga uringan, biroq jurnalist bu paytda o‘lik bo‘lgan. Uning yoshi 55 da edi”, — deydi Son Pek Yu.\nXabar qilinishicha, politsiya jurnalistning o‘limi yuzasidan tekshiruvlarni boshlab yuborgan. Marhumning yaqinlari so‘zlariga ko‘ra, u noxush hodisa sodir bo‘lishidan oldinroq yurak sohasidagi og‘riqdan shikoyat qilgan.", "category": "Dunyo", "title": "Koreyalik jurnalist Pxyonchxandagi Olimpiya qishlog‘idan o‘lik holda topildi", "date": "02/17/2018", "url": "https://daryo.uz/2018/02/17/koreyalik-jurnalist-pxyonchxandagi-olimpiya-qishlogidan-olik-holda-topildi/"}
{"content": "Instagram’ning faol foydalanuvchisi hisoblangan aktrisa Gulchehra Eshonqulova muxlislarining: “San’atni tark etasizmi?”, degan savoliga javob berdi. Bu haqda “Darakchi” gazetasi xabar bermoqda.\n\n“‘Aktrisalikni tashladingizmi?’, degan ko‘plab savollarga javobim shu: Yo‘q. Kasbimni juda yaxshi ko‘raman. Kino sohasi bo‘yicha bakalavr va magistraturani bitirganman. Hozirgi kunda aspiranturani Turkiyada, Istanbulda, Kino, radio va televideniye bo‘limida o‘qiyapman”, — deb yozdi aktrisa.", "category": "Madaniyat", "title": "Gulchehra Eshonqulova san’atni tark etmasligini ma’lum qildi", "date": "04/03/2016", "url": "https://daryo.uz/2016/04/03/gulchehra-eshonqulova-sanatni-tark-etmasligini-malum-qildi/"}
{"content": "Bayram yaqinlashib kelayotgan bir vaqtda ko‘pchilik erkaklar bir xil tashvishda bo‘ladi, u ham bo‘lsa bayram sovg‘asi. Siz ham qanaqa sovg‘a tanlash haqida o‘ylayapsizmi, bu borada biz sizga yordam bera olamiz.\n\nHar qanday uy bekasini o‘z uyining shinamlik va qulaylik kasb etishi quvontiradi, albatta.\n\nUyning chiroyiga chiroy qo‘shish va uni yanada shinam qilish borasida gilamlarning o‘rni beqiyos, u yangi bo‘lsa — yana yaxshi.\n\nChiroyli va asl gilamlar uy ko‘rki hisoblanadi. Toshkent shahridan didingizga mos gilamlarni Heritage — “Mir kovrov” do‘konidan topishingiz mumkin.\n\nAyni paytda Heritage gilamlar do‘koni ayollarimiz o‘zgacha umid bilan kutadigan bayramga 20, 30, 40 foizgacha chegirmalar e’lon qilgan.\n\nBundan tashqari, do‘kon kolleksiyasi yaqindagina yangi gilamlar bilan ham boyitildi. U yerda Belgiya, Turkiya, Erondan keltirilgan 100 xildan ortiq va o‘zimizning Samarqandda tayyorlangan gilamlarni topish mumkin.\n\nDo‘konda maxsus gilamlar ham sotiladi. Ular qo‘lda to‘qilgan, ipak gilamlar bo‘lib, xonadoningizni bejirim qilibgina qolmay, balki sevimli ayolingiz uchun ajoyib sovg‘a ham bo‘la oladi.\n\nHeritage — ko‘p va asl gilamlar kolleksiyasiga ega hamda narxlari ma’qul do‘kon!\n\nDo‘kon xodimlari gilamlarning sifatiga, yaxshi saqlanishiga hamda namunali xizmat ko‘rsatilishiga katta e’tibor qaratadi. Xaridlar esa xaridorning manziligacha bepul yetkazib beriladi.\n\nDo‘kon eshiklari har kuni 9:00 dan 20:00 ga qadar ochiq. Marhamat, tashrif buyuring, o‘zingiz ko‘ring, baho bering va ayolingiz uchun munosib sovg‘a tanlang.\n\n\nReklama huquqi asosida", "category": "Mahalliy", "title": "Heritage — “Mir kovrov” gilamlar do‘konida 8-mart ayollar bayramiga atalgan chegirmalar", "date": "03/03/2017", "url": "https://daryo.uz/2017/03/03/heritage-mir-kovrov-gilamlar-dokonida-8-mart-ayollar-bayramiga-atalgan-chegirmalar/"}
{"content": "Toshkentdagi O‘zbekiston Milliy kutubxonasida “Toshkentning ulkan yuragi” hujjatli filmining taqdimoti bo‘lib o‘tdi, deya xabar bermoqda “Kultura.uz”. Tadbirga film yaratuvchilari, dramaturglar, ssenariynavislar, ishtirokchilar, kinotanqidchilar va kutubxona foydalanuvchilari tashrif buyurdi.\n\n“Film dahshatli urushning qonli qizil ipi bilan bir-biriga chirmashib ketgan o‘nlab hikoyalar, taqdirlarni, chuqur, o‘tkir nigohli och va hurkak bolalar tasvirlangan urush yillari xronikasini o‘z ichiga sig‘dirdi”, — deyiladi maqolada.\nKartinada urush yillarida O‘zbekistonda yashagan, keyinchalik boshqa joylarga ko‘chib ketgan kishilar mamlakatning bag‘rikeng odamlariga minnatdorlik so‘zlarini bildirgan.\nTa’kidlanishicha, to‘rt yil davomida O‘zbekiston 1,5 million qochoqni qabul qilgan. Ularning 400 mingini bolalar, 250 mingdan ortig‘ini yahudiylar tashkil etgan.\nKartina ssenariysi taniqli jurnalist B. Boboyev qalamiga mansub. Unga H. Valiyev rejissorlik qildi.", "category": "Madaniyat", "title": "Milliy kutubxonada “Toshkentning ulkan yuragi” hujjatli filmi taqdim etildi", "date": "06/30/2016", "url": "https://daryo.uz/2016/06/30/milliy-kutubxonada-toshkentning-ulkan-yuragi-hujjatli-filmi-taqdim-etildi/"}
{"content": "Facebook direktorlar kengashi kompaniyaning qiymati 6 milliard dollarga teng aksiyalari sotib olinishini ma’qulladi. Bu haqda “TASS” xabar bermoqda.\n\nAksiyalarni xarid qilish dasturi 2017-yil birinchi choragida kuchga kiradi va yakunlanish sanasiga ega emas.\n“Mazkur dastur uzoq istiqbolda biznesni rivojlantirish maqsadida, kapitalni taqsimlash strategiyasi doirasida amalga oshirilmoqda”, — deyiladi kompaniya saytida joylashtirilgan ma’lumotda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Facebook o‘zining qiymati 6 mlrd dollarga teng aksiyalarini sotib oladi", "date": "11/19/2016", "url": "https://daryo.uz/2016/11/19/facebook-ozining-qiymati-6-mlrd-dollarga-teng-aksiyalarini-sotib-oladi/"}
{"content": "Nigeriya shimoli-sharqida “Boko Haram” terrorchilari tomonidan o‘g‘irlangan 700 dan ortiq kishi asirlikdan qochib ketdi. Bu haqda “Korrespondent.net” xabar bermoqda.\n\n“Asirga olinganlarning qochishi qurolli kuchlarning jangarilarga qarshi yaqinda o‘tkazilgan ‘Chuqur zarba 2’ operatsiyasi bilan bog‘liq edi”, — deyiladi xabarda.\nQayd etilishicha, mazkur operatsiya “Boko Haram”ning dala zavodlari, bomba tayyorlashda qo‘llaniladigan jihozlari, transport vositalari va boshqa elementlarni o‘z ichiga olgan infratuzilmasi va logistikasini yo‘q qilishga qaratilgan.\nBarcha qochoqlarga Borno shtatidagi Monguno shahridagi harbiy obyektdan boshpana berilgan.\nAsirga olinganlar orasida erkaklar, ayollar va yosh bolalar ham bor. Ularning aksariyati Chad ko‘lidagi turli orollarda fermer sifatida ishlashga majbur bo‘lgan.", "category": "Dunyo", "title": "Nigeriyada 700 kishi “Boko Haram” asirligidan qochib ketdi", "date": "01/02/2018", "url": "https://daryo.uz/2018/01/02/nigeriyada-700-kishi-boko-haram-asirligidan-qochib-ketdi/"}
{"content": "Angliya chempioni bo‘lishga yaqin turgan “Manchester Yunayted” bosh murabbiyi Aleks Fergyuson so‘nggi paytlarda G‘arb OAV da ko‘p yoritilayotgan mavzu — klubning “Borussiya” hujumchisi Robert Levandovskiga qiziqish bildirayotgani haqidagi gap-so‘zlar yuzasidan fikr bildirdi.\n\n“Yozda bo‘ladigan transferlar borasida gapiradigan bo‘lsam, ko‘pchilik bizning hujumchi olishimizni kutmoqda. Ammo biz yana bir hujumchini nima qilamiz? Hozircha shoshmaslik va mavsumni qanday yakunlashimizni kutish kerak. Barcha transferlar shunga bog‘liq bo‘ladi. Levandovskini sotib olish? Bu borada “Bavariya” bilan bahslashish qiyin”,- dedi ser Aleks.\nEslatib o‘tamiz, ayni paytda ingliz klubi safida jahon darajasidagi to‘rt nafar hujumchi bor — Runi, van Persi, Chicharito va Uelbek. Jamoa taktikasidan kelib chiqadigan bo‘lsak, ularning faqat ikki nafari asosiy tarkibga kirtilishi mumkin.", "category": "Sport", "title": "Fergyusonga boshqa hujumchi kerak emas", "date": "04/22/2013", "url": "https://daryo.uz/2013/04/22/fergyusonga-boshqa-hujumchi-kerak-emas/"}
{"content": "“Barselona” tizimida koronavirusga chalinish borasida ilk holat qayd etildi, deya xabar qilmoqda Mundo Deportivo.\n\nTa’kidlanishicha, kataloniyaliklar klubining Janubiy Amerikadagi bosh skauti Andre Kyuri va uning turmush o‘rtog‘ida virus aniqlangan.\nKyuri xotini bilan bilan birgalikda San-Pauludagi (Braziliya) uyida izolyatsiyaga olingan. Ularda hozircha yengil alomatlar sezilgan.\nMavzuga doir: “Real” sobiq prezidenti koronavirusdan vafot etdi\n23-mart holatiga ko‘ra butun dunyoda koronvirusga yo‘liqqanlar soni 344 mingga yetdi, qurbonlar 15 ming nafarga yaqinlashdi. Braziliyada 1600 dan ko‘proq holat qayd etilgan.", "category": "Sport", "title": "“Barselona” tizimida koronavirus yuqtirib olish holati kuzatildi", "date": "03/23/2020", "url": "https://daryo.uz/2020/03/23/barselona-tizimida-koronavirus-yuqtirib-olish-holati-kuzatildi/"}
{"content": "O‘zbekistonda jismoniy va yuridik shaxslar avtomobillarini videoregistratorlar bilan jihozlash va ularni Toshkent tajribasini inobatga olgan holda qo‘llashning normativ tartibini o‘rnatish bo‘yicha choralarni amalga oshirish rejalashtirilmoqda. Bu Vazirlar Mahkamasining 19-maydagi 2018–2022-yillar uchun Yo‘l harakati xavfsizligini ta’minlash konsepsiyasini tasdiqlash to‘g‘risidagi qarorida nazarda tutilgan, deb xabar beradi “Gazeta.uz”.\n\nSentabr oyiga qadar jismoniy va yuridik shaxslar avtomobillariga o‘rnatilgan videoregistratorlardan videoyozuvlarni operativ to‘plashning markazi tizimini joriy etish tartibi bo‘yicha hukumat hujjati loyihasi ishlab chiqiladi.\nElektron tizimga kelib tushadigan videoyozuvlar ichki ishlar organlariga yuborilib, ular orqali yo‘l harakati qoidalari buzilishi holatlari aniqlanadi.\nVideomateriallarni markaziy tizimga yuboradigan fuqarolarni rag‘batlantirish mexanizmlari ishlab chiqiladi. Bunda videomateriallar yetkazuvchi fuqarolarning maxfiyligi ta’minlanadi.\nJamoat transporti hamda yo‘lovchi tashuvchi transportda videoregistratorlar o‘rnatilishi majburiy etib belgilanadi.", "category": "Mahalliy", "title": "O‘zbekistonda videoregistratorlarga yo‘l qoidasi buzilishlarining yozilishi rag‘batlantiriladi", "date": "05/24/2018", "url": "https://daryo.uz/2018/05/24/ozbekistonda-videoregistratorlarga-yol-qoidasi-buzilishlarining-yozilishi-ragbatlantiriladi/"}
{"content": "Ozarbayjon Tashqi ishlar vazirligi Tog‘li Qorabog‘ ustidagi samo hududi parvozlar uchun yopib qo‘yilganini ma’lum qildi, deb xabar bermoqda “RIA Novosti”.\n\n“Ozarbayjon bosib olingan hududlar ustidagi samo hududini parvozlar uchun yopdi va bu haqda xalqaro fuqaro aviatsiyasi tashkilotini tegishli tartibda xabardor qildi”, − deyiladi Ozarbayjon TIV xabarida.\nAvvalroq, Ozarbayjon Tog‘li Qorabog‘ning harbiy vertolyotini urib tushirgani xabar berilgan edi.", "category": "Dunyo", "title": "Ozarbayjon Tog‘li Qorabog‘ ustidagi samo hududini yopib qo‘ydi", "date": "11/13/2014", "url": "https://daryo.uz/2014/11/13/ozarbayjon-togli-qorabog-ustidagi-samo-hududini-yopib-qoydi/"}
{"content": "Yevropa Ligasi musobaqasining 1/16 final ilk bahslaridan o‘rin olgan uchrashuvlar 20-fevral, payshanba kuni bo‘lib o‘tdi.\n\n“Roma” o‘z maydonida Belgiyaning “Gent” klubini qabul qildi. Uchrashuvning 13-daqiqasida Karles Peres rimliklarni oldinga olib chiqdi. Qolgan vaqtda hisob o‘zgarmadi va “Roma” dastlabki bahsda minimal hisobda g‘alabaga erishdi.\nLondonning “Arsenal” jamoasi “Olimpiakos” maydonida mehmon bo‘ldi. Uchrashuvning 81-daqiqasida Aleksander Lyakazett tomonidan kiritilgan o‘yin taqdirini xal qildi.\n“Vulverhempton” o‘zida “Espanyol”ni qabul qilib, yirik hisobdagi g‘alabani qo‘lga kiritdi. “Bo‘rilar” safida Diogu Jota het-trik qayd etgan bo‘lsa, yana bir golga Ruben Nevesh muallif bo‘ldi.\nShuningdek, “Bayer” Levekuzenda kechgan bahsda “Portu”ni taslim etdi. Stiven Jerrard qo‘l ostidagi “Reynjers” ajoyib kambek qayd etgan holda “Braga”dan ustun keldi.\n1/16 final bosqichining javob uchrashuvlari 27-fevral kuni bo‘lib o‘tadi.\nYevropa Ligasi\n1/16 final, ilk bahslar\n20-fevral, payshanba\nGol: 0:1 — 81 Lyakazett.\nGol: 1:0 — 13 Karles Peres.\nGollar: 0:1 — 26 Raguj, 1:1 — 86 Kopmeyners.\nGollar: 1:0 — 15 Diogu Jota, 2:0 — 52 Ruben Nevesh, 3:0 — 67 Diogu Jota, 4:0 — 81 Diogu Jota.\nGollar: 0:1 — 16 Petretta, 0:2 — 53 Shtoker, 0:3 — 66 Artur.\nGollar: 0:1 — 47, penalti Telin, 1:1 — 49 Brekalo, 2:1 — 62 Mehmedi.\nGollar: 1:0 — 29 Alario, 2:0 — 57, penalti Haverts, 2:1 — 73 Ze Luish.\nGollar: 0:1 — 11 Franserjio, 0:2 — 59 Abel Ruis, 1:2 — 67 Haji, 2:2 — 75 Aribo, 3:2 — 82 Haji.", "category": "Sport", "title": "Yevropa Ligasi. “Arsenal” va “Roma”da g‘alaba, “Vulverhempton” “Espanyol”ga javobsiz to‘rtta gol urdi (video)", "date": "02/21/2020", "url": "https://daryo.uz/2020/02/21/yevropa-ligasi-arsenal-va-romada-galaba-vulverhempton-espanyolga-javobsiz-tortta-gol-urdi-video/"}
{"content": "Mahoratli sozanda va xonanda, o‘zbek mumtoz kuy va ashulalarining mohir ijrochisi Feruza Ochilova Germaniyadagi xalqaro loyihadan taklif oldi. Bu haqda Classic Music of Uzbekistan ma’lumotiga asoslanib “Kun” nashri xabar berdi.\n\nXabar berishlaricha, 8-fevral kuni Germaniyaning Halle shahridagi Opera uyida bo‘lib o‘tadigan konsert dasturida Feruza Ochilova ham xonanda, ham sozanda sifatida ishtirok etadi.\nWomen in Jazz tomonidan tashkil etilayotgan konsert dasturida Feruza Ochilova Afg‘oniston, Eron, Livan, Bolgariya, Polsha, Germaniya kabi mamlakatlarning san’atkorlari bilan bir guruhda ham sozanda (doira va dutor kabi cholg‘u asboblarida kuy ijro etadi), ham xonanda sifatida ishtirok etadi.\nMa’lum bo‘lishicha, 3—7-fevral davomida konsert repetitsiyasi o‘tkaziladi va xohlovchilar tayyorgarlik jarayonini jonli kuzatishlari mumkin bo‘ladi.\nEslatib o‘tamiz, Feruza Ochilova 2013-yilning noyabr oyida Germaniyada ijodiy safarda bo‘lib, jamoasi bilan birga 10dan ortiq konsertlar namoyish etgan edi.", "category": "Madaniyat", "title": "Xonanda va sozanda Feruza Ochilova Germaniyadagi festivalda qatnashadi", "date": "02/06/2014", "url": "https://daryo.uz/2014/02/06/xonanda-va-sozanda-feruza-ochilova-germaniyadagi-festivalda-qatnashadi/"}
{"content": "Soat ishlab chiqaruvchi Manufacture Contemporaine du Temps kompaniyasi o‘z brendiga xos bir milli, deyarli butun korpusi va siferblati Vantablack – uglerod nanoquvirchalaridan iborat modda bilan qoplangan va dunyodagi eng qora ashyo sifatida tan olingan S-110 Evo Venta Black nomli soat modelini ishlab chiqardi, deb xabar bermoqda Luxury Launches.\n\nUshbu modeldagi soatlar cheklangan miqdorda, 10 ta nusxada ishlab chiqariladi. S-110 Evo Venta Black soatining narxi 95 ming dollarga baholanmoqda. Soat mexanizmi 471 dona detal va 81 dona yoqutdan iborat. Mazkur soatning bitta yurg‘izilishdagi zaxirasi 40 soatni tashkil etadi.", "category": "Texnologiyalar", "title": "Dunyodagi eng qora soat 95 ming dollarga baholandi", "date": "06/23/2016", "url": "https://daryo.uz/2016/06/23/dunyodagi-eng-qora-soat-95-ming-dollarga-baholandi/"}
{"content": "Rossiyaning Qozon shahrida joylashgan Barcha dinlar ibodatxonasida yong‘in yuz berdi, deb yozadi “Interfaks”.\n\nRossiya favqulodda vaziyatlar vazirligining Tatariston bo‘yicha bosh boshqarmasi ma’lumotlariga ko‘ra, ibodatxonadagi yong‘in haqidagi xabar 10-aprel, dushanba kuni 04:35 da kelib tushgan.\n“Yong‘in maydoni aniqlanmoqda. Qozon yong‘in-qutqaruv garnizonining bo‘linmalari 10 ta o‘t o‘chirish va maxsus texnika bilan ishlamoqda”, — deyiladi xabarda.\nBarcha dinlar ibodatxonasi — Qozon shahrining Staroye Arakchino qishlog‘ida joylashgan inshoot. Uni 1990-yillar boshida qurishni boshlagan muallif g‘oyasiga ko‘ra, ibodatxona dinlar, madaniyatlar va sivilizatsiyalarning me’moriy ramzi sifatida barpo etilgan. Unda ibodatlar va rasm-rusumlar o‘tkazilmaydi.", "category": "Dunyo", "title": "Qozonda Barcha dinlar ibodatxonasi yonib ketdi", "date": "04/10/2017", "url": "https://daryo.uz/2017/04/10/qozonda-barcha-dinlar-ibodatxonasi-yonib-ketdi/"}
{"content": "Rossiya Ukraina atom elektr stansiyalariga 2015-yilda yadro yoqilg‘isini yetkazib berish uchun shartnoma imzoladi. Bu haqda “Rosatom” davlat korporatsiyasi bosh direktori Sergey Kiriyenkoga asoslanib “RIA Novosti” xabar berdi.\n\n“Ukraina atom elektr stansiyalariga 2015-yilda yadro yoqilg‘isini yetkazib berish uchun shartnoma tuzildi”, - dedi Kiriyenko Moskva muhandislik-fizika instituti talabalari qarshisida qilgan chiqishida.\nUning so‘zlariga ko‘ra, Ukraina AESlariga yadro yoqilg‘isi yetkazib berish belgilangan grafik bo‘yicha ketmoqda va harakat biror marta ham buzilmagan.", "category": "Dunyo", "title": "Rossiya 2015-yilda ham Ukraina AESlariga yadro yoqilg‘isini yetkazib beradi ", "date": "11/21/2014", "url": "https://daryo.uz/2014/11/21/rossiya-2015-yilda-ham-ukraina-aeslariga-yadro-yoqilgisini-yetkazib-beradi/"}
{"content": "Andijon viloyatida aholini suv bilan ta’minlash sharoitlarini yaxshilashga qaratilgan keng ko‘lamdagi ishlar amalga oshirilmoqda, deya xabar berdi “Pravda Vostoka”.\n\n“Hukumat aholi punktlarini ichimlik suvi bilan ta’minlashga 54 million dollarlik kreditlar ajratdi, — dedi “Andijonsuvoqava” MChJ markaziy nazorat-tahlil laboratoriyasi rahbari Rashid Kirichenko. — Kapital mablag‘ suv manbalarini rekonstruksiya qilish jarayonida resurslardan foydalanishning yangi, tejamkor usullarini, shuningdek suvni tozalash bo‘yicha innovatsion texnologiyalarni joriy etish imkonini berdi”.\nIchimlik suvi manbalarini yangilash uchun Osiyo Taraqqiyot va tiklanish banki ham “Andijonsuvoqava” MChJga 7,7 million dollarlik imtiyozli kredit taqdim etdi. Ushbu mablag‘ viloyat markazidagi uchta ko‘cha aholisini tizimli ravishda suv bilan ta’minlagan o‘n kilometrlik trassani to‘liq rekonstruksiya qilishga yo‘naltirildi.\nDavlat tomonidan ajratilgan 54 million dollar kredit esa viloyat markazining Navoiy va O‘zbekiston prospektlaridagi suv trassalarini kapital yangilashga sarflandi.\nLoyiha natijasida “Bog‘i shamol” bog‘ hududi va 20 ta mahallani suv bilan ta’minlash tizimi yaxshilandi. Shu bilan birga, loyiha doirasida Asaka shahri, Andijon va Oltinko‘l tumanlariga bir maromda suv yetkazib berish yo‘lga qo‘yildi.", "category": "Mahalliy", "title": "Andijonda aholini ichimlik suvi bilan ta’minlashga 54 million dollar kredit ajratildi", "date": "09/04/2014", "url": "https://daryo.uz/2014/09/04/andijonda-aholini-ichimlik-suvi-bilan-taminlashga-54-million-dollar-kredit-ajratildi/"}
{"content": "Checheniston rahbari Ramzan Qodirov A321 halokati aybdorlarini xoh Sahroi Kabirdan, xoh Antarktidadan bo‘lsa-da topishga chaqirdi. Bu haqda “Gazeta.ru” xabar beradi.\n\nFXX rahbari Aleksandr Bortnikov A321 Misrda terakt tufayli halokatga uchraganligi haqida ma’lum qilgandan so‘ng, Qodirov buning uchun qasos olish zarurligini aytib o‘tdi.\n“Ikki masala yuzaga keladi. Birinchisi – qasos! Shu soatdan boshlab barcha kuchlar teraktni tashkil etishdagi aybdorlar, bunga ko‘mak berganlar, e’tiborsizlik qilganlar, ijro etganlar, ma’lumotni yashirganlarni qidirishga yo‘naltirilishi lozim. Ularning barchasi da’vo muddatisiz eng qat’iy va boshqalarga ibrat bo‘ladigan jazoga loyiq”, — deydi Qodirov Instagram’dagi sahifasida.\nUning so‘zlariga qaraganda, aybdorlar “xoh Sahroi Kabirga, xoh Antarktidaga yashiringan bo‘lmasin, ushlanishi lozim”.\nEslatib o‘tamiz, Rossiya prezidenti Vladimir Putin Rossiyaning A321 laynerini portlatgan terrorchilarni sayyoraning istalgan nuqtasida topib, jazolashga va’da bergan edi.", "category": "Dunyo", "title": "Qodirov A321 halokati aybdorlarini xoh Sahroi Kabirdan, xoh Antarktidadan bo‘lsa-da topishga chaqirdi", "date": "11/18/2015", "url": "https://daryo.uz/2015/11/18/qodirov-a321-halokati-aybdorlarini-xoh-sahroi-kabirdan-xoh-antarktidadan-bolsa-da-topishga-chaqirdi/"}
{"content": "Afg‘oniston razvedka xizmati “Tolibon” guruhi jangarilari Kobulda qo‘poruvchilik harakatlari uyushtirish maqsadida olib kelayotgan uch tonna portlovchi moddani ushlab qoldi. Bu haqda, Khaama Press agentligiga tayanib, “RIA Novosti” xabar bermoqda.\n\nPortlovchi modda 50 ta qopga joylashtirilgan bo‘lib, Log‘ar viloyatida qo‘lga olindi. Operatsiya davomida razvedka xodimlari to‘rt jangarini ushladi.", "category": "Dunyo", "title": "Afg‘oniston razvedkasi Kobuldagi teraktlarga mo‘ljallangan 3 tonna portlovchi moddani ushlab qoldi", "date": "06/28/2016", "url": "https://daryo.uz/2016/06/28/afgoniston-razvedkasi-kobuldagi-teraktlarga-moljallangan-3-tonna-portlovchi-moddani-ushlab-qoldi/"}
{"content": "Aktrisa Anjelina Joli turmush o‘rtog‘i, aktyor Bred Pitt bilan kelishuv doirasida 20-oktabrga qadar 6 farzandi ustidan vasiylik huquqini qo‘lga kiritdi. Shuningdek, Pitt narkotik va alkogol bo‘yicha tekshiruvdan ham o‘tadi. Bu haqda “RBK” xabar bermoqda.\n\nTMZ nashriga ko‘ra, Joli va Pitt Los-Anjeles okrugi oila va bolalar ishlari boshqarmasi tavsiyalariga rioya etishga rozi bo‘ldi. Jumladan, ularning ikkovi uchun ham individual konsultatsiyalar o‘tkaziladi. Bredning bolalar bilan birinchi uchrashuvi esa terapevt ishtirokida bo‘lib o‘tadi.\nReuters agentligining bildirishicha, bolalar ustidan to‘liq vasiylik kimga berilishi haqida hozircha bir to‘xtamga kelinmadi.\n20-sentabr kuni Anjelina Jolining advokati uning mijozi Bred Pitt bilan ajrashmoqchi ekanini tasdiqladi. Nikohni bekor qilish uchun asos sifatida aktrisa eri bilan, xususan, bolalarni tarbiyalash masalasida jiddiy ixtilofdaligini bildirgan.\nMa’lumot uchun, 2004-yildan buyon uchrashib yurgan Joli va Pitt 2014-yilda nikohdan o‘tgan edi. Juftlik uch farzand ko‘rgan, shuningdek, uch bolani asrab olgan.", "category": "Madaniyat", "title": "Anjelina Joli farzandlariga vaqtincha vasiylik qilish huquqiga ega bo‘ldi", "date": "10/01/2016", "url": "https://daryo.uz/2016/10/01/anjelina-joli-farzandlariga-vaqtincha-vasiylik-qilish-huquqiga-ega-boldi/"}
{"content": "“Terabayt.uz” nashri Toshkentning “Malika” savdo markazida sotilayotgan noutbuklarning 17-oktabr holatiga ko‘ra narxlarini e’lon qildi.\n\nLenovo G50 Core i7 8GB/1TB VGA 2GB + Ryukzak — 4 613 000 so‘m\nLenovo IdeaPAD 100S Ultrabook Space Grey — 3 293 000 so‘m\nLenovo IdeaPAD 100S Ultrabook Rose Pink — 3 293 000 so‘m\nHP 15 Blue Ultrabook 2TB HDD Win10 Litsenz — 4 943 000 so‘m\nHP Gaming 15 Skylake (8 GB + 1TB) — 7 152 000 so‘m\nHP Gaming 15 Skylake (16 GB + 2TB) — 8 243 000 so‘m\nHP Gaming 15 Skylake (16 GB + 2TB + 256GB SSD) — 9 233 000 so‘m\nASUS ROG G751 (8GB 1TB) — 7 913 000 so‘m\nASUS ROG G751 (12GB 1TB) —  8 243 000 so‘m\nASUS ROG G751 (12GB 2TB) — 8 573 000 so‘m\nASUS ROG G751 (16GB 2TB + 256GB SSD) — 9 573 000 so‘m\nASUS ROG G751 (16GB 2TB + 512GB SSD) — 10 873 000 so‘m\nASUS ROG GL752 Skylake (8GB 1TB) — 8 573 000 so‘m\nASUS ROG GL752 Skylake (12GB 1TB) — 8 243 000 so‘m\nASUS ROG GL752 Skylake (16GB 2TB) — 9 233 000 so‘m\nASUS ROG GL752 Skylake (16GB 2TB 256GB SSD) — 10 223 000 so‘m\nAcer FX 12 CORE 16GB + 2TB + Dual Graphics — 5 603 000 so‘m\nMSI Prestige PE70 Skylake (8GB + 1TB — 8 573 000 so‘m\nMSI Prestige PE70 Skylake (12GB + 2TB) — 9 233 000 so‘m\nMSI Prestige PE70 Skylake (16GB + 2TB + 256GB SSD) — 10 223 000 so‘m\nDELL i7559 15 4K TouchScreen Skylake (8GB + 1TB) — 10 9 233 000 so‘m\nDELL i7559 15 4K TouchScreen Skylake (16GB + 2TB) — 10 223 000 so‘m\nDELL i7559 15 4K TouchScreen Skylake (16GB + 2TB + 256GB SSD) — 10 873 000 so‘m\nLenovo Y50-59423621Touch 4K UHD — 8 184 000 so‘m\nLenovo Y50-59425943 4K UHD — 8 184 000 so‘m\nLenovo IdeaPad P500 — 4 752 000 so‘m\nLenovo IdeaPad Y510p — 5 874 000 so‘m\nLenovo ThinkPad X1 CARBON (20A7003BUS) — 7 392 000 so‘m\nLenovo ThinkPad S1 Yoga — 6 072 000 so‘m\nDell Inspiron 17R-5737I51T8PP — 4 092 000 so‘m\nDell Inspiron 17R-5737I51T8BZK — 4 092 000 so‘m\nDell Latitude 3340 ULTRABOOK — 3 630 000 so‘m\nAcer Aspire NITRO BLACK EDITION VN7-591G-787J — 7 392 000 so‘m\nAcer Aspire E-572G-74506G75Mnkk — 4 488 000 so‘m\nAcer Aspire E-572G-74506G1TMnii — 4 554 000 so‘m\nAcer Aspire E-571-334U SLIM — 2 574 000 so‘m\nAcer Aspire E-571-38R8 SLIM / E-571-34WP SLIM —  2 574 000 so‘m\nAcer TravelMate TMP253-M-33114G50 — 2 574 000 so‘m\nAcer TravelMate TMP253-E-20204G50 — 2 376 000 so‘m\nAcer Aspire R7-371T-50V5 2-in-1 Ultrabook — 1 452 000 so‘m\nAsus G750JS-TS71 ROG — 10 362 000 so‘m\nAsus GL551JM-DH71 ROG — 8 250 000 so‘m\nAsus N56JK-DB72 Gaming Laptop — 7 590 000 so‘m\nAsus Q551LN-BBI706 FLIP 2-IN-1 — 6 072 000 so‘m\nAsus Q550LF-BSI7T21 — 5 412 000 so‘m\nAsus Q502LA- BBI5T12 ULTRABOOK 2-IN-1 — 4 752 000 so‘m\nAsus Transformer Book Flip R554LA-RH51T — 3 564 000 so‘m\nAsus TP500LA-SI50401C TRANSFORMER 2-1 CONVERTIBLE — 4 554 000 so‘m\nAsus UX305FA-ASM1 ZENBOOK — 5 874 000 so‘m\nAsus UX303LA-DB51T ZENBOOK — 6 072 000 so‘m\nAsus VivoBook ULTRABOOK Q301LA-BSI5T17 — 3 820 000 so‘m\nAsus VivoBook 2-IN-1 ULTRABOOK Q302LA-BBI5T14 — 4 224 000 so‘m\nAsus VivoBook 2-IN-1 ULTRABOOK Q302LA-BHI3T0914 — 3 564 000 so‘m\nHP Envy 17T-BTO74 — 7 788 000 so‘m\nHP Envy 17T-BTO52 — 7 788 000 so‘m\nHP Envy 17-K250 — 7 062 000 so‘m\nHP Envy 17-BTO-WYFX — 6 402 000 so‘m\nHP Envy 17-K211 TOUCHSMART — 6 138 000 so‘m\nHP Envy M7-N014 TOUCHSMART — 6 468 000 so‘m\nHP Envy 17T-BTO-Y12V — 7 194 000 so‘m\nHP Envy 17T-BTO-Y11Z — 5 082 000 so‘m\nHP Envy 17T-BTO-Y84C — 3 960 000 so‘m\nHP Pavilion 17-F215 — 4 620 000 so‘m\nHP Pavilion 17-F223-I5 TOUCHSMART — 4 158 000 so‘m\nHP Pavilion 17-F113 — 4 488 000 so‘m\nHP Pavilion 17-BTO-Y3L4 — 3 366 000 so‘m\nHP Pavilion 17-F226 TOUCHSMART — 3 960 000 so‘m\nHP EliteBook 850 -FQND — 7 062 000 so‘m\nHP EliteBook 750 K4J96UT#ABA ULTRABOOK — 4 917 000 so‘m\nHP Envy 15T-BTO75 SLIM — 7 392 000 so‘m\nHP Envy 15T-BTO67 — 7 854 000 so‘m\nHP Envy 15T-BTO57 — 7 524 000 so‘m\nHP Envy 15T-BTO94 — 6 930 000 so‘m\nHP Envy 15T-BTO35 TOUCHSMART — 7 392 000 so‘m\nHP Envy 15-K177 TOUCHSMART — 5 742 000 so‘m\nHP Envy 15T-BTO SLIM -Y137 — 6 996 000 so‘m\nHP Envy 15T-BTO SLIM -Y19R — 6 600 000 so‘m\nHP Envy M6-W011 x360 Convertible — 6 534 000 so‘m\nHP Envy 15T-BTO-Y12C — 4 752 000 so‘m\nHP Envy 15T-BTO33 — 6 072 000 so‘m\nHP ProBook 450-G2 L8D90UT#ABA — 6 270 000 so‘m\nHP ProBook 650-BTO-FQZ8 — 4 752 000 so‘m\nHP ProBook 450-L3Z45UT — 3 762 000 so‘m\nHP ProBook 640 G1 G4Z21EC#ABA — 4 554 000 so‘m\nHP Pavilion 15T-BTO27 — 6 402 000 so‘m\nHP Pavilion 15-P214 — 5 148 000 so‘m\nHP Pavilion 15-P100 — 5 082 000 so‘m\nHP Pavilion 15-P157 TOUCHSMART — 4 752 000 so‘m\nHP Pavilion 15-AB027 TOUCHSMART — 4 554 000 so‘m\nHP Pavilion 15T-BTO-Y5Q3 — 3 894 000 so‘m\nHP 350 G2 (L8D60UT) — 3 960 000 so‘m\nHP Pavilion 15-R253 TOUCHSMART — 3 564 000 so‘m\nHP Pavilion 15-D037 TOUCHSMART — 3 432 000 so‘m\nHP Pavilion 15-F019 — 3 168 000 so‘m\nHP Pavilion 250 G3 M5G69UT#ABA — 3 300 000 so‘m\nHP Pavilion 15-G088 — 3 036 000 so‘m\nHP Pavilion 15-D040 — 2 970 000 so‘m\nHP 2013 UltraSlim Docking Station — 990 000 so‘m\nHP EliteBook Folio 1040 G1 (L9V11UC#ABA) — 6 732 000 so‘m\nHP Envy 14T-BTO-Y3MJ — 4 290 000 so‘m\nHP Envy 13T-BTO72 — 7 920 000 so‘m\nHP Envy 13T-BTO52 —  7 260 000 so‘m\nHP Envy 13-J020 x2 Detachable — 4 752 000 so‘m\nHP Split 13-M210 ULTRABOOK 2-in-1 — 3 630 000 so‘m\nHP Pavilion 13-S128 x360 Convertible — 6 402 000 so‘m\nHP Pavilion 13-S020 x360 Convertible — 3 762 000 so‘m\nHP EliteBook 820 -FGF5 — 5 544 000 so‘m\nHP EliteBook 820 — FQVZ — 5 148 000 so‘m\nHP EliteBook 820 H7M03EC#ABA — 5 478 000 so‘m\nToshiba Satellite C55D-B5206 — 3 300 000 so‘m\nRo‘yxatda keltirilgan qurilmalarni ko‘rsatilgan narxlarda sotib olishga “Daryo” nashri kafolat bermaydi. Qurilmalar va ularning narxlari haqidagi axborot faqat tanishish uchun taqdim etilgan.", "category": "Texnologiyalar", "title": "“Malika” savdo markazida sotilayotgan noutbuklar narxi ma’lum qilindi", "date": "10/20/2016", "url": "https://daryo.uz/2016/10/20/malika-savdo-markazida-sotilayotgan-noutbuklar-narxi-malum-qilindi-2/"}
{"content": "Apple kompaniyasi bundan buyon o‘z kompyuterlari uchun Thunderbolt Display monitorlarini ishlab chiqarmaydi. Bu haqda, The Verge nashriga asoslanib, Tjournal xabar bermoqda.\n\n“Biz Thunderbolt Display monitorlarini ishlab chiqarishni to‘xtatmoqdamiz. Omborxona zaxiralari tugamaguniga qadar uni ‘Apple.com’ saytidan, Apple do‘konlari tarmog‘idan, shuningdek, chakana tarqatuvchilardan xarid qilish mumkin bo‘ladi. Boshqa ishlab chiqaruvchilarning Mac foydalanuvchilari qo‘lga kirita oladigan ko‘plab ajoyib modellari bor”, — deyiladi bayonotda.\nMonitor 2011-yildan ishlab chiqarila boshlangan edi. Hozircha uni Apple Store do‘konlaridan 999 dollarga sotib olish mumkin. Zaxiralar tugagach, monitor boshqa ishlab chiqarilmaydi va savdo rastalaridan g‘oyib bo‘ladi.", "category": "Texnologiyalar", "title": "Apple Thunderbolt Display monitorlarini ishlab chiqarishni to‘xtatadi", "date": "06/24/2016", "url": "https://daryo.uz/2016/06/24/apple-thunderbolt-display-monitorlarini-ishlab-chiqarishni-toxtatadi/"}
{"content": "2015-yilda farzandli bo‘lgan mashhurlar ro‘yxati bilan tanishing — ular orasida birinchi marta onalik baxtiga erishganlar ham, nihoyat o‘g‘il farzandli bo‘lganlar ham, farzandiga o‘z taxallusini qo‘yganlar ham bor.\n\n“Afruz” guruhi xonandalaridan biri Muzaffar 2015-yil 9-fevral kuni ota bo‘ldi. Chaqaloqqa Ibrohim deb ism qo‘yildi.\n\n24-aprel kuni aktrisa Sevara Soliyeva ona bo‘ldi — chaqaloqqa Sultonbek deb ism qo‘yildi. “Ko‘z tegmasin, juda to‘polonchi, buning ustiga, qiziqmagan narsasi yo‘q. Emaklasa ham, ortidan quvib yetolmaysiz”, — deydi Sevara o‘z farzandi haqida.\n\nRaqqosa Parizoda 20-iyul kuni ikkinchi bor ona bo‘ldi — qizaloqqa Sabrina deb ism qo‘yildi.\n\n1-sentabr kuni 47 yoshli aktrisa Hosiyat Husanova ikkinchi bor ona bo‘ldi. O‘g‘il farzandga Imronbek deb ism berildi. “Kattam 17 yoshda. U yoshligida farzand ko‘rishni istagandim, ammo Alloh menga shu yoshimda farzandli bo‘lishimni nasib etgan ekan”, — dedi Xosiyat Husanova\n\n6-sentabr kuni xonanda Ruxshona ona bo‘ldi — yangi tug‘ilgan chaqaloqning ismi Habiba bo‘ldi. “Hali qizalog‘im juda kichik, boshini ko‘tarib, atrofni kuzatishni, gapirsangiz, kulishni o‘rgandi. Qo‘shiq aytsam, jon quloqlari bilan tinglaydi”, — deydi xonanda “7x7” gazetasiga bergan intervyusida.\n\nTaniqli aktyorlar — Lutfulla va Gulchehra Sa’dullayevlarning qizi Muqaddas Sa’dullayeva 11-sentabr kuni qiz farzandli bo‘ldi. Unga Mubina deb ism berildi. “Hali kichik bo‘lsa-da, o‘g‘il bolalardek to‘polonchi. E’tiborni yaxshi ko‘radi”, — deydi aktrisa.\n\n19-sentabr kuni “Benom” guruhi a’zosi xonanda Komil qiz farzandli bo‘ldi.\n\nTaniqli xonanda Sardor Rahimxon ikki qizdan so‘ng o‘g‘illi bo‘ldi — 9-oktabr kuni tug‘ilgan bolakayga Muhammad Ali deb ism berildi.\n\nSardor Rahimxon o‘g‘illi bo‘lgan kun boshqa bir xonanda — Dildora Niyozova ikkinchi bor ona bo‘ldi. Qiz farzandga Muslimaxon deb ism berildi. “2015-yilda barcha orzum amalga oshdi”, — dedi xonanda qizalog‘i tug‘ilganini nazarda tutib.\n\nYilning eng shov-shuvli ota-onalari: xonanda Farrux Raimov va uning turmush o‘rtog‘i, Dilso‘z taxallusi bilan ijod qiluvchi xonanda Go‘zal Jumaniyozova-Raimova tantanali to‘y marosimiga olti oy to‘lar-to‘lmas — 18-oktabr kuni ota-ona bo‘ldi. Bu holat turli gap-so‘zlarga sabab bo‘ldi. Bundan tashqari, Dilso‘zning tug‘ruqxonadagi holati aks etgan suratlarning tarqalib ketishi yana alohida shov-shuv bo‘ldi.\n\nAktyor va teleboshlovchi Husan Jo‘rayev 28-oktabrda qizli bo‘ldi. Unga Aziza deb ism qo‘yishdi.\n\n5-noyabr kuni xonanda Botir Yaminov oilasida qiz farzand dunyoga keldi. Qizaloqqa Odina ismi berildi.\n\nMadina Mumtoz 12 noyabr kuni ikkinchi marta ona bo‘ldi. San’atkorning ikki yarim yashar o‘g‘li — Muhammadyusufning endi Muhammadyunus ismli ukasi bor. “Turmush o‘rtog‘im bilan maslahatlashib, unga akasinikiga uyqash ism qo‘ydik”, — deydi san’atkor “7x7” gazetasiga bergan intervyusida.\n\nFutbol bo‘yicha O‘zbekiston milliy terma jamoasi va Toshkentning “Lokomotiv” futbol klubi darvozaboni Ignatiy Nesterov xonadonida 18-noyabr kuni o‘g‘il farzand dunyoga keldi. Bu bolakayning uch opasi bor.", "category": "Madaniyat", "title": "2015-yilda farzandli bo‘lgan o‘zbekistonlik mashhurlar", "date": "01/04/2016", "url": "https://daryo.uz/2016/01/04/2015-yilda-farzandli-bolgan-ozbekistonlik-mashhurlar/"}
{"content": "Xitoyning Xiaomi kompaniyasi yangi Amazfit Watch aqlli soatini chiqardi, deb yozadi “Mobinfo.uz”. U Huami brendi ostida taqdim etilgan bo‘lib, bir marta olgan quvvati 11 kun-u 14 soatgacha yetadi.\n\nBirinchi Xiaomi aqlli soati suvdan himoyalangan aylana korpusga ega bo‘ldi. Gardishi tirnalmaydigan sopoldan yasalgan. Aqlli soatga 22 millimetr qalinlikdagi har qanday bog‘ich to‘g‘ri keladi.\nAmazfit Watch akkumulyatorining quvvati GPS yoniq turgan holatda 35 soatga, o‘rtacha faol foydalanganda 5 kunga, qadam o‘lchagich rejimida esa 11 kun-u 14 soatga yetadi. Qurilma 28 nanometrli texjarayon bo‘yicha tayyorlangan GPS-sensorga ega, shu tufayli smartfonga ulanmasdan turib, egasining qayerdaligini kuzata oladi.\nSoatga 1,34 dyuymli va 300×300 pikselli ekran, 512 Mb tezkor va 8 Gb ichki xotira, 200 mA/soat sig‘imli akkumulyator, GPS, akselerometr, giroskop va puls o‘lchagich o‘rnatilgan.\nAmazfit Watch Xitoyda 31-avgustdan sotila boshladi. Qurilma narxi — 799 yuan (taxminan 120 dollar).", "category": "Texnologiyalar", "title": "Xiaomi quvvati 11,5 kungacha yetadigan aqlli soatini chiqardi", "date": "09/04/2016", "url": "https://daryo.uz/2016/09/04/xiaomi-quvvati-115-kungacha-yetadigan-aqlli-soatini-chiqardi/"}
{"content": "Kecha, 21-avgust kuni Yevropa ligasining dastlabki pley-off o‘yinlari bo‘lib o‘tdi, deb xabar bermoqda Uff.uz.\n\nVitaliy Denisov “Lokomotiv” tarkibida Kiprning “Apollon” jamoasiga qarshi o‘yinni ilk daqiqalardan maydonda boshlab, 87-daqiqada ikkinchi sariq kartochkani olgan holda maydondan chetlatildi. “Lokomotiv” esa 1:1 hisobida durang qayd etdi.\nYana bir uchrashuvda Odil Ahmedov ishtirok etayotgan “Krasnodar” jamoasi Ispaniyaning “Real Sosyedad” jamoasiga qarshi maydonga tushib, kichik hisobda imkoniyatni boy berdi. O‘zbekiston terma jamoasi a’zosi ushbu o‘yinda to‘liq 90 daqiqa maydonda harakat qildi.\nYevropa Ligasi, pley-off bosqichi. Dastlabki o‘yinlar natijalari:\n“Styarnan” (Islandiya) — “Inter M” (Italiya): 0:3\n“Astana” (Qozog‘iston) — “Vilyarreal” (Ispaniya): 0:3\n“Aktobe” (Qozog‘iston) — “Legiya” (Polsha): 0:1\n“Dinamo M” (Rossiya) — “Omoniya” (Kipr): 2:2\n“Karabax” (Ozarbayjon) — “Tvente” (Gollandiya): 0:0\n“XIK” (Finlyandiya) — “Rapid V” (Avstriya): 2:1\n“AYeL” (Kipr) — “Tottenxem Xotspur” (Angliya): 1:2\n“Rux” (Polsha) — “Metallist” (Ukraina): 0:0\n“PSV Eyndxoven” (Gollandiya) — “Shaxtyor S” (Belorussiya): 1:0\n“Elfsborg” (Shvetsiya) — “Riu Ave” (Portugaliya): 2:1\n“Karabyukspor” (Turkiya) — “Sent-Etyen” (Fransiya): 1:0\n“Dinamo Mn” (Belorussiya) — “Nasyonal” (Portugaliya): 2:0\n“Petrolul” (Ruminiya) — “Dinamo Z” (Xorvatiya): 1:3\n“Apollon” (Kipr) — “Lokomotiv” (Rossiya): 1:1\n“Yang Boyz” (Shveysariya) — “Debretsen” (Vengriya): 3:1\n“Zarya” (Ukraina) — “Feyenoord” (Gollandiya): 1:1\n“PEK Zvolle” (Gollandiya) — “Sparta” (Chexiya): 1:1\n“Panatinaikos” (Gretsiya) — “Midtyullann” (Daniya) 4:1\n“Trabzonspor” (Turkiya) — “Rostov” (Rossiya): 2:0\n“Zimbru” (Moldaviya) — “PAOK” (Gretsiya): 1:0\n“Spartak Tr” (Slovakiya) — “Syurix” (Shveysariya): 1:3\n“Asteras” (Gretsiya) — “Makkabi T-A” (Izrail): 2:0\n“Grassxopper” (Shveysariya) — “Bryugge” (Belgiya): 1:2\n“Partizan B” (Serbiya) — “Neftchi” (Ozarbayjon): 3:2\n“Split” (Xorvatiya) — “Torino” (Italiya): 0:0\n“Lion” (Fransiya) — “Astra” (Ruminiya): 1:2\n“Real Sosyedad” (Ispaniya) — “Krasnodar” (Rossiya): 1:0\n“Lokeren” (Belgiya) — “Xall Siti” (Angliya): 1:0\n“Sarayevo” (Bosniya va Gersegovina) — “Borussiya M” (Germaniya): 2:3\n“Riyeka” (Xorvatiya) — “Sherif” (Moldaviya): 1:0", "category": "Sport", "title": "Yevropa ligasida Denisov jamoasi durang qayd etdi, Ahmedov to‘p surayotgan “Krasnodar” esa mag‘lubiyatga uchradi", "date": "08/22/2014", "url": "https://daryo.uz/2014/08/22/yevropa-ligasida-denisov-jamoasi-durang-qayd-etdi-ahmedov-top-surayotgan-krasnodar-esa-maglubiyatga-uchradi/"}
{"content": "Beeline aloqa operatori abonentlarni shu kunlarda takrorlanayotgan SMS-spam haqida ogohlantirmoqda. Bu haqda kompaniya vakillari “Daryo”ga ma’lum qildi.\n\nUmumiy spam-hujumning maqsadi uyali moslamaga xavfli dasturni o‘rnatish va keyinchalik uni manzil kitobidagi barcha raqamlarga xavfli ssilka (havolani) tarqatishdir.  Buning natijasida abonentlar shaxsiy ma’lumotlarini, pul mablag‘larini yo‘qotishi, xavfli dasturni uyali moslamasiga yuklab olishi, hamda raqami spam-ro‘yxatga tushib qolishi mumkin.\n“Quyidagi ko‘rinishdagi SMS xabar olganingizda: ‘агар бепул 0037120960267 хакида 50000$ учун хозир кунгирок булмаса Buztel бекорга ва бошка голибка топширилади’, yoki ‘congratulation you are the winner of 50000$ call us immediately to take your gift 0037120960028’, uni o‘z uyali moslamangizgan o‘chirib tashlang. Ogoh bo‘ling!”, − deyiladi xabarda.", "category": "Texnologiyalar", "title": "Beeline pul mablag‘larini yo‘qotishga olib kelishi mumkin bo‘lgan spam holatlari haqida ogohlantirmoqda", "date": "01/19/2015", "url": "https://daryo.uz/2015/01/19/beeline-pul-mablaglarini-yoqotishga-olib-kelishi-mumkin-bolgan-spam-holatlari-haqida-ogohlantirmoqda/"}
{"content": "IwowTv onlayn telekanali o‘zining yangidan-yangi dasturlari va qiziqarli ko‘rsatuvlari bilan o‘z muxlislarini xursand qilmoqda, deb xabar berdi “Popcorn.uz”.\n\n23-yanvar kuni mazkur telekanal media markazining ochilishi bo‘ldi. Media markaz internet saytlar, radio va televideniye, gazeta hamda jurnallar uchun media mahsulot tarqatish faoliyatini olib boradi.\n\n\n\n\n\n\n\nAyni kunda shou biznesimizning yorqin yulduzlari IwowTv onlayn telekanali uchun maxsus yaratilgan madhiyani yozishmoqda.", "category": "Madaniyat", "title": "IwowTv onlayn telekanali o‘z media markazini ochdi", "date": "01/26/2015", "url": "https://daryo.uz/2015/01/26/iwowtv-onlayn-telekanali-oz-media-markazini-ochdi/"}
{"content": "Ilon Maskning Tesla kompaniyasi o‘z hisobidan Puerto-Rikodagi Hospital del Nino bolalar shifoxonasini quyosh batareyalari va Powerwall akkumulyatorlaridan iborat tizim bilan jihozladi. Tesla bu tizimni birinchi marta yetti ish kunida o‘rnatishga muvaffaq bo‘ldi, deb yozmoqda TJournal.\n\nHospital del Nino shifoxonasining binosi bundan keyin dizel generatorlari hisobiga ishlamaydi: Tesla’ning quyosh batareyalari va akkumulyatorlari 500 kilovatt elektr energiyasi ishlab chiqaradi.\nSentabr oyining oxirida Puerto-Riko oroliga yopirilgan “Mariya” to‘foni oroldagi ko‘plab elektr uzatish tarmoqlarini vayron qilgan. Qariyb uch million kishi elektr energiyasisiz qoldi. Ularni tiklash uchun esa ko‘plab oylar talab qilinadi. Shu vaqt ichida orol aholisi dizel generatorlariga o‘tdi, biroq ular barqaror emas va tez-tez o‘chib qoladi. Bundan tashqari, shu paytgacha 2,5 million kishi elektr tokisiz yashamoqda.\n5-oktabrda Ilon Maskning Twitter’dagi obunachilaridan biri undan Tesla Puerto-Rikodagi buzilgan energotizimni mustaqil quyosh batareyalari va akkumulyatorlar bilan qayta qura oladimi, deb so‘ragan. Tadbirkor bunday loyihalar kichik orollar uchun allaqachon amalga oshirilganini aytgan va qamrovlilikda chegara yo‘qligini ta’kidlab, kompaniya Puerto-Riko uchun ham bu ishni qilishga tayyorligini bildirgan.\nKeyingi kuni esa hudud gubernatori Rikardo Rosello Maskka murojaat qilgan. U mazkur imkoniyatni muhokama qilishni taklif qilgan va Tesla butun dunyoga o‘zining qamrovi va qudratini ko‘rsatishni xohlaydimi yoki yo‘qligini so‘ragan.", "category": "Texnologiyalar", "title": "Tesla Puerto-Rikodagi bolalar shifoxonasiga quyosh batareyalarini bepul o‘rnatib berdi", "date": "10/26/2017", "url": "https://daryo.uz/2017/10/26/tesla-purto-rikodagi-bolalar-shifoxonasiga-quyosh-batareyalarini-bepul-ornatib-berdi/"}
{"content": "Mashhur “Golos” teleshousi yulduzi Nargiz Zokirova buvi bo‘lishga tayyorgarlik ko‘rmoqda. Bu haqda uning o‘zi yaqinda bo‘lib o‘tgan konsertida ma’lum qildi. Qo‘shiqchining 24 yoshli qizi Sabina Toshboyeva unga buvilik baxtini sovg‘a qilad, deb yozadi Dni.ru.\n\n“Hozirgacha uch farzandning onasi edim, sentabrda buviga ham aylanaman”, — dedi Zokirova.\nIjodkor turmush o‘rtog‘i Filipp Balsano bilan Sabina va Laylo ismli qizlari hamda Auel ismli o‘g‘illarini tarbiyalamoqda.\n\nTa’kidlash joiz, Nargiz Zokirovaning nafaqat shaxsiy hayotida, balki ijodida ham yaxshi yangiliklar bor. Rossiyalik taniqli prodyuser Maksim Fadeyev u bilan birga ishlay boshladi.\n“Prodyuserlik markazimizga Nargizning kelib qo‘shilganidan juda xursandman, — deb yozadi Fadeyev o‘zining Twitter’ida. — Nargizdek ijodkor bilan birga ishlashdan baxtiyorman. Xush kelibsan, Nargiz. Senga pand berib qo‘ymayman”.\nShuningdek, prodyuser Nargiz uchun “chin qalbdan” qo‘shiq yozganini, u “Muz-TV” marosimigacha tayyor bo‘lib qolishini qo‘shimcha qilgan.", "category": "Madaniyat", "title": "Nargiz Zokirova tez orada nevarali bo‘ladi", "date": "06/06/2014", "url": "https://daryo.uz/2014/06/06/nargiz-zokirova-tez-orada-nevarali-boladi/"}
{"content": "Internet foydalanuvchilari belgiyalik aktyor Mattias Shonarts Rossiya prezidenti Vladimir Putinga Leonardo DiKapriodan ko‘ra ko‘proq o‘xshaydi deb topdi. Bu haqda “Gazeta.ru” xabar bermoqda.\n\n38 yoshli Shonarts uncha taniqli bo‘lmagan aktyor. U suratga tushgan so‘nggi filmlar — “Daniyalik qiz”, “Telba odamlardan uzoqda”, “Loft” va boshqalardir.\n\nUning Putin bilan o‘xshashligi, ayniqsa, “Daniyalik qiz” filmida yuzaga chiqdi.\n\n\nEslatib o‘tamiz, avvalroq Knightsbridge Entertainment kinokompaniyasining “Putin” nomli filmida Leonardo Di Kaprio Rossiya prezidenti rolini o‘ynashga rozilik bergani haqida xabar tarqalgan edi. Keyinroq esa Peskov Putin u haqda film yaratish rejalari, shuningdek, taniqli amerikalik aktyor Leonardo Di Kaprioning, go‘yoki, unda bosh rol o‘ynash niyatidan bexabar ekanligini ma’lum qilgan edi.", "category": "Madaniyat", "title": "Internet foydalanuvchilari Putin roliga DiKaprio o‘rniga boshqa aktyorni taklif qildi (foto)", "date": "02/13/2016", "url": "https://daryo.uz/2016/02/13/internet-foydalanuvchilari-putin-roliga-dikaprio-orniga-boshqa-aktyorni-taklif-qildi-foto/"}
{"content": "NATO bosh kotibi Yens Stoltenberg Rossiya—NATO kengashida O‘rta va yaqin uzoqlikdagi raketalar bo‘yicha shartnoma mavzusi bo‘lish-bo‘lmasligi yuzasidan berilgan savolga to‘g‘ridan-to‘g‘ri javob bermadi. U alyans Rossiyadan javob kutayotganini va yangi qurollanish poygasini xohlamasligini ma’lum qildi, deb yozmoqda “RIA Novosti”.\n\nAvvalroq AQSh prezidenti Donald Tramp uning mamlakati O‘rta va yaqin uzoqlikdagi raketalar bo‘yicha shartnomaga boshqa amal qilmaslikni ko‘zlayotganini va undan chiqishini ma’lum qilgan. Trampning fikricha, Moskva mazkur shartnomani buzmoqda. Voqealar rivojining bu ssenariy bo‘yicha rivojlanishi Yevropada xavotirni yuzaga keltirdi.", "category": "Dunyo", "title": "NATO yangi qurollanish poygasini xohlamasligini ma’lum qildi", "date": "10/30/2018", "url": "https://daryo.uz/2018/10/30/nato-yangi-qurollanish-poygasini-xohlamasligini-malum-qildi/"}
{"content": "Bir yil muqaddam futbolchilik faoliyatini yakunlagan Renat Bayramov bilan suhbat “Championat.asia” saytida chop etildi.\n\nToshkentning “Paxtakor” klubi safida bir necha bor mamlakat chempionligi va kubogini qo‘lga kiritgan futbolchi ayni vaqtda bekorchilik bilan band ekanini qayd etib o‘tgan.\nTayinli ish bilan mashg‘ul emasman. Inson xohlagan hamma narsasiga erishmas ekan. Istak boshqa, uning ro‘yobi boshqa. Oldinda sizni qanday taqdir kutayotganini bilmas ekansiz.\nRenat Bayramov, sobiq futbolchi\nRenat Bayramovni 2005-yilgi mavsum oldidan Tachmurod Agamurodov “Paxtakor” safiga jalb qildi. Unga qadar bo‘lgan ikki yilida esa Namanganning “Navbahor” klubida to‘p surgan va ikki bor chempionatning bronza medallariga ega chiqqan.\nDog‘istonda tug‘ilganman. Uch yoshimda oilam Zarafshon shahriga ko‘chib kelgandi. Yagona o‘g‘il farzand edim, ikki nafar singlim bor. “Qizilqum” bolalar futbol maktabida to‘p tepish orqali katta futbolga kirib keldim.\nBerilgan maslahatlarga amal qilib, Qirg‘iziston yuridik institutiga o‘qishga kirgandim. Keyin uni tashlab ketdim.\nRenat Bayramov, sobiq futbolchi\n“Paxtakor”ning sobiq futbolchisi o‘qimaganidan afsusda ekanini yashirmagan. Aynan shu holat uning bugun bekorchiga aylanib qolishi uchun sabab ekanini tushuntirishga harakat qilgan.\nAfsuski, oliy ma’lumotim yo‘q. Endi olishga ham kech bo‘ldi. Institutda vaqtida o‘qimay, uni tashlab ketgandim. Shu boisdan ham hamma aybni o‘zimda deb bilaman. Hozir bunga afsus qilaman.\n“Paxtakor”da chempion bo‘lib, O‘zbekiston davlat jismoniy tarbiya institutiga kirishim mumkin edi. Nega shunday qilmaganimga hayronman. Bugungi yoshlarga futbol bilan parallel ravishda o‘qishlarini tavsiya qilaman. Shunda ular menga o‘xshab afsus chekishmasa kerak.\nRenat Bayramov, sobiq futbolchi\nFutbolchi futbolsiz hayotdan jinni bo‘lib qolay deyayotganini yashirmagan. Bunday hayot qachongacha davom etishini esa faqatgina Yaratgan bilishini ta’kidlagan. Uning aniqlik kiritishicha, “Xorazm” klubi safiga qo‘shilganidan keyin sport formasini batamom yo‘qotgan.", "category": "Sport", "title": "Futboldan keyin g‘irt bekorchiga aylangan “Paxtakor”ning sobiq futbolchisi ukalariga o‘qish kerakligi haqida aytdi", "date": "12/29/2016", "url": "https://daryo.uz/2016/12/29/futboldan-keyin-girt-bekorchiga-aylangan-paxtakorning-sobiq-futbolchisi-ukalariga-oqish-kerakligi-haqida-aytdi/"}
{"content": "25-mart, dushanba kuni futbol bo‘yicha “China Cup—2019” musobaqasining 3-o‘rni uchun kechgan bahsida O‘zbekiston terma jamoasi mezbon Xitoyni 1:0 hisobida mag‘lubiyatga uchratdi.\n\nMazkur o‘yinda himoyachi Anzur Ismoilov milliy terma jamoa safida o‘zining 100-uchrashuvini o‘tkazdi. Bu haqda “Championat.asia” xabar berdi.\nMa’lumot uchun, hozirda O‘zbekiston terma jamoasida 100 ta va undan ortiq o‘yin o‘tkazgan futbolchilar soni to‘rt nafarga yetdi. Bular — Temur Kapadze, Server Jeparov, Ignatiy Nesterov hamda Anzur Ismoilov.\nAnzur 2007-yil 2-iyul kuni terma jamoadagi debyut uchrashuvini Iroq terma jamoasiga qarshi o‘tkazgandi. O‘shanda O‘zbekiston 2:0 hisobida zafar quchgandi.\nMa’lumot uchun, Anzur 2007-yil 3 ta, 2008-yil 9 ta, 2009-yil 8 ta, 2010-yil 7 ta, 2011-yil 8 ta, 2012-yil 8 ta, 2013-yil 12 ta, 2014-yil 7 ta, 2015-yil 13 ta, 2016-yil 8 ta, 2017-yil 5 ta, 2018-yil 7 ta va bu yil hisobidan hozircha 5 ta o‘yinda maydonga tushdi.\nEslatib o‘tamiz, bunda rasmiy o‘yinlar bilan birgalikda FIFA kunlarida o‘tkazilgan o‘rtoqlik uchrashuvlari ham hisobga olingan.", "category": "Sport", "title": "Anzur Ismoilov O‘zbekiston terma jamoasi safidagi 100-uchrashuvini o‘tkazdi", "date": "03/25/2019", "url": "https://daryo.uz/2019/03/25/anzur-ismoilov-ozbekiston-terma-jamoasi-safidagi-100-uchrashuvini-otkazdi/"}
{"content": "“O‘zbeknavo” estrada birlashmasining yangi tartibiga ko‘ra, har bir yangi ijodkor, o‘z faoliyati uchun litsenziya olishidan avval “O‘zbeknavo” estrada birlashmasi qoshidagi “Ijodiy ko‘maklashish” guruhining badiiy kengashidan o‘tadi. Asosiy talab va qoida — xonandalar jonli ijroda kuylashi zarur. Bu haqda “Sayyod” xabar berdi.\n\nO‘zbeknavo matbuot kotibining ma’lumotlariga ko‘ra, 2014-yilning 6-may kuni o‘tkazilgan kengashda ishtirok etgan 67 nafar talabgorning 57 nafari  imtihondan “yiqildi”. Ularga litsenziya olish uchun rad javobi berildi. Faqatgina 10 nafari litsenziyaga loyiq deb topilib, ijodini boshlashiga ruxsat berildi.\n“Endilikda istagan odam xonanda bo‘la olmaydi. “O‘zbeknavo” qoshidagi badiiy kengash litsenziya berish uchun o‘z tavsiyasini bildirishda, talabgorning nafaqat jonli ijrosi, balki kuylash mahorati, kiyinish madaniyatidan to o‘zini tutishigacha e’tibor qaratadi”, — deyiladi xabarda.", "category": "Madaniyat", "title": "67 talabgordan 10 nafariga “O‘zbeknavo” litsenziyasi berildi", "date": "05/12/2014", "url": "https://daryo.uz/2014/05/12/67-talabgordan-10-nafariga-ozbeknavo-litsenziyasi-berildi/"}
{"content": "AQSh prezidenti Donald Tramp Oq Uy vakillarining matbuot vakillari uchun beradigan brifinglarini “aniqlik maqsadida” yozma javoblar bilan almashtirishni taklif qildi. Bu haqda Meduza xabar bermoqda.\n\nTrampning so‘zlariga qaraganda, u “juda faol prezident”, uning davrida “ko‘p narsa ro‘y bermoqda”, va uning vakillari brifinglarda “mukammal aniqlik bilan gapira olmaydi”.\nAs a very active President with lots of things happening, it is not possible for my surrogates to stand at podium with perfect accuracy!....\n— Donald J. Trump (@realDonaldTrump) May 12, 2017\n...Maybe the best thing to do would be to cancel all future \"press briefings\" and hand out written responses for the sake of accuracy???\n— Donald J. Trump (@realDonaldTrump) May 12, 2017\nOAV FQB direktori Jeyms Komining ishdan bo‘shatilishi haqidagi turli xabarlarda mavjud qarama-qarshiliklarga e’tibor berginidan so‘ng Tramp mazkur taklif bilan chiqdi. Xususan, Oq Uy vakili Sara Sanders 10-may kuni jurnalistlarga ushbu qaror Adliya vazirligi tavsiyasiga ko‘ra prezident tomonidan qabul qilinganini aytgan bo‘lsa, ertasiga Trampning o‘zi qarorni mustaqil qabul qilganini bildirdi.\nShuningdek, Sanders xonim Komi byuroning oliy martabali xodimlari o‘rtasida dastagini yo‘qotganini, saylovga Rossiyaning aralashuvi taftishlari esa FQBning asosiy vazifalariga qatoriga kirmasligini aytib o‘tgan edi. 11-may kuni FQB direktori vazifasini bajaruvchi Endryu Makkeyb ikkala ma’lumotni ham inkor qildi.\nMuqaddam OAV Trampning matbuot kotibi Shon Spayserni amaldagi AQSh ma’muriyati birinchi ish kunlari haqida yolg‘on ma’lumot taqdim etishda ayblagan edi.", "category": "Dunyo", "title": "Tramp “aniqlik uchun” matbuotga brifinglar berishdan voz kechishni taklif qildi", "date": "05/12/2017", "url": "https://daryo.uz/2017/05/12/tramp-aniqlik-uchun-matbuotga-brifinglar-berishdan-voz-kechishni-taklif-qildi/"}
{"content": "Tesla kompaniyasi rahbari Ilon Mask o‘tgan yil davomida juda charchaganidan shikoyat qildi. The New York Times’ga bergan intervyusida aytishicha, u hafta davomida ishda 120 soatdan vaqt o‘tkazgan.\n\nIlon Mask 2017-yil uning karyerasi uchun eng qiyin va og‘riqli yil bo‘lganini tan olgan. Uning so‘zlariga ko‘ra, zavoddan 3—4 kunlab chiqmagan paytlari bo‘lgan.\nBu o‘z bolalari va do‘stlari uchun sarflashi mumkin bo‘lgan vaqt hisobiga amalga oshgan. Mask ukasining nikoh to‘yini o‘tkazib yuborishiga bir bahya qolgan va tug‘ilgan kunini ishda o‘tkazgan.", "category": "Texnologiyalar", "title": "Ilon Mask charchab qolganini ma‘lum qildi", "date": "08/18/2018", "url": "https://daryo.uz/2018/08/18/ilon-mask-charchab-qolganini-malum-qildi/"}
{"content": "Ozodbek Nazarbekovning “Taqdirimsan, baxtimsan” deb nomlangan konserti shu kunlarda poytaxtimizdagi “Istiqlol” san’at saroyida bo‘lib o‘tmoqda. Bu yilgi yakkaxon konsert dasturidagi qo‘shiqlar o‘zgacha yo‘nalishda va talqinda ijro etilib, hech bir muxlisni befarq qoldirmayotgani aniq. Bunga oddiy bir misol: konsert dasturi 5-apreldan 21-aprelgacha rejalashtirilgan bo‘lsa-da (naq 17 kun!), ko‘rib turganingizdek, birorta ham o‘rindiq bo‘sh qolgani yo‘q.\n\n\nAntiqa dekoratsiya, har bir blok tanaffusida muxlislar bilan bo‘lgan muloqot tashrif buyurgan mehmonlarda o‘zgacha taassurot qoldiradi. Yuragida o‘ti bor muxlislar o‘tirgan joyida raqsga tushganini guvohi bo‘ldim.\n\n\nBundan tashqari, konsertda xonandalar Dilso‘z, Ozodbek Nazarbekovning shogirdlari Muzaffar Karimov va Abduqahhor Abduvahobov, so‘z ustalari Botirxon Imomxo‘jayev, Shukurullo Isroilov, Comedy.Uz jamoasi yigitlari, latofatli Parizoda va “Ofarin” raqqosalari ishtirok etishmoqda.\n\nKonsert ishtirokchilari bilan muloqot:\n\nFarhod Isroilov: “Rasmga tushishni uncha yoqtirmayman, lekin konsert juda yoqyapti, ayniqsa dadamning chiqishlari”.\nBotirxon Imomxo‘jayev: “Muloqot.Uz kafesini ko‘rganman, lekin sayti borligini bilmagan ekanman. O‘zimizning milliy tarmog‘imiz ochilgani juda yaxshi bo‘libdi. Chiroyli qizlar bormi? :)”\n\nParizoda, raqqosa: “Avvallari veb-saytlarni umuman yoqtirmas edim. Sababi telefonimni yo‘qotganimda, shaxsiy rasmlarim va ma’lumotlarim ommaga tarqalib ketgandi va bu xar hil mish-mishlarga sabab bo‘ldi. Ammo zamon talabiga qarab yashash kerak ekan”.\n\nDilso‘z: “Muloqot.Uz dagi profilim parolini unutdim :(”\n\nSizga ushbu konsert jarayonidan fotosuratlarini namoyish etamiz:\n[gallery columns=\"4\" link=\"file\" ids=\"6162,6163,6164,6166,6167,6168,6169,6170,6171,6172,6173,6176,6177,6178\"]", "category": "Madaniyat", "title": "Ozodbek Nazarbekovning yangi konsert dasturidan maxsus fotoreportaj", "date": "04/15/2013", "url": "https://daryo.uz/2013/04/15/ozodbek-nazarbekovning-yangi-konsert-dasturidan-maxsus-fotoreportaj/"}
{"content": "Rossiyada ishsizlar soni 5-6 million kishini tashkil qilishi mumkin, biroq bu yuz berishi mumkin bo‘lgan ssenariylardan biri, degan mamlakat mehnat vaziri Anton Kotyakov. Bu haqda “RBK” xabar qildi.\n\n“Iqtisodiyotning oliy maktabi taxmin qilayotgan 5-6 million ishsiz haqida gapirganda, bu voqealar rivojidagi bitta taxmin, ssenariy ekanini inobatga olishimiz lozim. Mehnat vazirligi bu borada vaziyatni tahlil qilmoqda, ya’ni bozordagi tendensiyalarni o‘rganib bormoqda va ssenariylardan biri shunday yakun topishini mumkinligini tushunib turibmiz”, — degan vazir.\nUning so‘zlariga ko‘ra, mamlakatda taxminan 3,7 million aholi ishsiz, ular orasidan qariyb 950 ming nafar odam bandlik markazlarida ro‘yxatga olingan. Hozirda bandlikni saqlab qolish tendensiyasi kuzatilmoqda — bu hukumat tomonidan amalga oshirilayotgan choralardan bittasi.\nAvval BMT prognoziga ko‘ra, koronavirus oqibatida yuzaga kelgan inqirozdan kichik va o‘rta ko‘rxonalar, qishloq xo‘jaligi xodimlari, o‘z-o‘zini band qilganlar, qochoqlar va mehnat migrantlari eng ko‘p zarar ko‘rishi xabar qilingandi.\nIqtisodiyotning oliy makatabi rektori Yaroslav Kuzminovning aytishicha, bazaviy ssenariyda 2020-yil davomida Rossiyada ishsizlik ko‘rsatkichi 8 foizni tashkil qiladi.\n“Korporativ sektor 2020-yilda 700 ming nafar ishchi, korporativ bo‘lmagan sektor esa 1,5 million nafar ishchi yo‘qotadi, biroq bunda tiklanish jarayoni ikkinchi sohada tezroq kechadi”, — degan u. Ushbu ssenariyga ko‘ra, 2024-yilda ishsizlik darajasi 2019-yildagidan ham balandroq bo‘ladi.\nBiroq eng yomon taxmin bo‘yicha Rossiyada 2020-yilda ishsizlik darajasi 9,5 foizga chiqishi, 2021-yilda esa 9,8 foizgacha o‘sishi mumkin. Ishsizlikning yuqori darajasi 2020-yilda ham saqlanib turadi, ushbu davrda ko‘rsatkich 2019-yildagidan ikki baravar ko‘p bo‘lishi va 8,1 foizga yetishi mumkin.\nRossiya prezidenti Vladimir Putin 15-aprelda kichik va o‘rta biznes korxonalariga hukumat tomonidan xodimlariga maosh to‘lashi uchun mablag‘ ajratish haqida topshiriq bergan. Putinning so‘zlariga ko‘ra, har bir xodimga oyiga o‘rtacha 12 ming 130 rubl (qariyb 1 million 667 ming so‘m) ajratiladi. Ushbu mablag‘ni olish uchun korxona 1-apreldagi ko‘rsatkichga nisbatan 90 foiz ish o‘rnini saqlab qolishi lozim.\nMavzuga doir: Koronavirus sababli Rossiya iqtisodiyoti kuniga 100 mlrd rubl yo‘qotayotgani ma’lum qilindi\nBMT barcha mamlakatlar hukumatini pandemiyadan so‘ng yangi iqtisodiyotni yaratish va ish o‘rinlarini ko‘paytirishga chaqirgan, shuningdek, tashkilot koronavirus pandemiyasi sabab 30 ga yaqin davlatda ocharchilik bo‘lishi mumkinligini ma’lum qilgan.", "category": "Dunyo", "title": "Rossiya mehnat vazirligi epidemiyadan keyin mamlakatda ishsizlar soni 6 millionga yetishi mumkinligini taxmin qildi", "date": "04/29/2020", "url": "https://daryo.uz/2020/04/29/rossiya-mehnat-vazirligi-epidemiyadan-keyin-mamlakatda-ishsizlar-soni-6-mlnga-yetishi-mumkinligini-taxmin-qildi/"}
{"content": "1-iyul kuni aktrisa Tiffani Tissen va Breydi Smit oilasida o‘g‘il dunyoga keldi. Unga Xolt Fisher Smit ismi berildi, deb xabar beradi “Korrespondent.net”.\n\n“Beverli-Xillz” seriali yulduzi ijtimoiy tarmoqqa katta qizi Xarper bilan uning yangi tug‘ilgan ukasining suratini joyladi.\n\nTiffani aktyor Breydi Smit bilan 2005-yil 9-iyulda turmush qurgan. 2010-yil 15-iyun kuni juftlikning oilasida Xarper Renn Smit tug‘ilgandi.\nTiffani Tissen — amerikalik mashhur aktrisa, prodyuser va rejissyor hisoblanadi. U “Beverli-Xillz, 90210” (1994—1998) serialidagi Velori Meloun va “Oqsuyak izquvar” (2009—2014) teleserialidagi Elizabet Byork rollari bilan bilan tanilgan.", "category": "Madaniyat", "title": "“Beverli-Xillz” va “Oqsuyak izquvar” seriallari yulduzi o‘g‘il tug‘di", "date": "07/03/2015", "url": "https://daryo.uz/2015/07/03/beverli-xillz-va-oqsuyak-izquvar-seriallari-yulduzi-ogil-tugdi/"}
{"content": "Ledi Gaganing sevimli kuchugi miss Aysha Kinni shohona hayot kechiradi. It shaxsiy uylariga ega, lyuks sinfidagi avtomobillarda yuradi va kuchuklar uchun mo‘ljallangan SPA-salonda dam oladi. Bu haqda “Segodnya.ua” xabar bermoqda.\n\nMiss Aysha Kinni xonanda uchun ilhom manbai bo‘ldi, endi u yangi loyihani ishga tushirib, jonivorlar uchun kiyim-kechak va oziq-ovqat mahsulotlari ishlab chiqarmoqchi.\n\n\n\nGaga o‘z Instagram’iga itining dasturxon qarshisida, mashinada va massajda tushgan suratlarini joyladi. “Kuchukchalar uchun yangi moda to‘plamimni chizish vaqtida tamaddi qilib olishni yaxshi ko‘raman”, — deyiladi fotosuratlardan biriga yozilgan izohda.", "category": "Madaniyat", "title": "Ledi Gaga itining shohona hayotini ko‘z-ko‘z qildi (foto)", "date": "06/01/2015", "url": "https://daryo.uz/2015/06/01/ledi-gaga-itining-shohona-hayotini-koz-koz-qildi-foto/"}
{"content": "Neshama.info vafot etganlar xotirasini ijtimoiy tarmoq shaklida saqlash imkoniyatini beruvchi sayt sifatida Isroillik tadbirkor tomonidan yaratildi. Bu haqda TJournal xabar bermoqda.\n\nNeshama’ga qazo qilganlar haqida ma’lumot olish, ularning qabrlari suratini joylashtirish va ism bo‘yicha qidiruv uchun so‘rov berish mumkin. Shuningdek, yahudiy an’analar bo‘yicha virtual sham yoqish ham mumkin.\nAyni paytda ijtimoiy tarmoqda Isroildagi beshta qabristondagi qabrlar surati joylangan, biroq “akkaunt”lar soni vaqt o‘tishi bilan ko‘payadi. Loyiha muallifi Shelli Furman Asaning fikricha, turli taniqli kishilar, askarlar va tabiiy ofat qurbonlari xotirasiga atab yaratilgan yodgorliklar talaygina. Biroq qahramonona halok bo‘lmagan oddiy kishilar haqida eslatib turishning sodda usuli yo‘q.\nSayt foydalanuvchilar uchun birinchi yil bepul xizmat qilishi, keyinchalik, har bir akkaunt uchun 3 shekel (taxminan 1 AQSh dollari) to‘lov belgilanishi rejalashtirilgan.\nMa’lum bo‘lishicha, loyihani ishga tushirish bir necha yuz ming shekelga tushgan.\nStatistik ma’lumotlarga ko‘ra, 2065-yilga kelib, vafot etganlar soni Facebook foydalanuvchilaridan oshib ketishi mumkin.", "category": "Dunyo", "title": "Isroillik tadbirkor vafot etganlar ijtimoiy tarmog‘ini yaratdi", "date": "11/26/2013", "url": "https://daryo.uz/2013/11/26/isroillik-tadbirkor-vafot-etganlar-ijtimoiy-tarmogini-yaratdi/"}
{"content": "Pensiya jamg‘armasi ijro etuvchi direktori Dilshod Sultanovga hayfsan e’lon qilindi. Bu haqda O‘zbekiston Prezidenti vazifasini bajaruvchi Shavkat Mirziyoyevning Facebook’dagi sahifasida ma’lum qilindi.\n\n“Moliya vazirligi huzuridagi Pensiya jamg‘armasi ijro etuvchi direktoriga (Sultanov) Toshkent shahar Shayxontohur tumanida yashovchi M. Xodjaxanova farzandi 14 yoshidan beri oyog‘ida metall protez bilan yurishini va har yili komissiya ko‘rigidan o‘tish juda og‘irligini ko‘rsatib, doimiy nogironlik masalasini hal etishda yordam so‘rab qilgan murojaatini uzil-kesil hal qilish o‘rniga rasmiyatchilik bilan javob berganligi uchun hayfsan e’lon qilinsin”, — deyiladi xabarda.", "category": "Mahalliy", "title": "Shavkat Mirziyoyev Pensiya jamg‘armasi ijro etuvchi direktoriga hayfsan e’lon qilishga ko‘rsatma berdi", "date": "10/30/2016", "url": "https://daryo.uz/2016/10/30/shavkat-mirziyoyev-pensiya-jamgarmasi-ijro-etuvchi-direktoriga-hayfsan-elon-qilishga-korsatma-berdi/"}
{"content": "Facebook rahbari Mark Sukerberg to‘g‘ridan-to‘g‘ri efirda Xalqaro kosmik stansiyasida bo‘lgan astronavtlar — Tim Kopra, Tim Pik va Jeffri Uilyam bilan suhbatlashdi, deb yozadi “Gazeta.ru”.\n\nSukerberg astronavtlar olib borayotgan ilmiy tadqiqotlar bilan bog‘liq savollarni berdi, shuningdek, astronavt sifatida muvaffaqiyat qozonish uchun nima qilish kerakligi bilan qiziqdi.\nTranslyatsiya Facebook Live orqali o‘tkazildi. Videoyozuvning to‘liq versiyasini Mark Sukerbergning Facebook’dagi sahifasida ko‘rish mumkin.", "category": "Texnologiyalar", "title": "Sukerberg Facebook Live orqali XKS astronavtlari bilan suhbatlashdi", "date": "06/02/2016", "url": "https://daryo.uz/2016/06/02/sukerberg-facebook-live-orqali-xks-astronavtlari-bilan-suhbatlashdi/"}
{"content": "Shveysariyalik jurnalist Fransua Pile 2016-yil aprelida diktatorlarning harakatlarini kuzatib boruvchi botni o‘ylab topgan edi. GVA Dictator Alert dasturi amaldagi tuzumi avtoritar deb topilgan davlatlarning yetakchilariga tegishli samolyotlarning harakatini kuzatib boradi va har safar shunday samolyot Jenevaga qo‘nganida, bu haqda Twitter’da yozuv qoldiradi. Hozirgacha Dictator Alert 60 ta shunday tashrif haqida axborot bergan. Oktabr oyida bot kuzatuvidagi avtoritar yetakchilar ro‘yxatiga Vladimir Putin ham qo‘shildi, deya xabar bermoqda Meduza.\n\nFransua Pilening boti bir soatda bir marta Jeneva aeroporti yaqinidagi antennalarga so‘rov yuborib, samolyot transponderlaridan signal qabul qiladi. Dasturni ishlab chiqishda Pilega o‘z vaqtida Google’da muhandis sifatida ishlashga ulgurgan qarindosh akasi Jyulen yordam bergan. Dastur hozircha xususiy samolyotlarning signallarini qabul qila olmaydi.\nPilening ro‘yxatida Ozarbayjon, Bahrayn, Qatar va boshqa shu kabi mamlakatlarning hukumatlariga tegishli 80 samolyot bor. 8-oktabr kuni — Vladimir Putin 64 yoshga to‘lganidan bir kun o‘tib, ro‘yxatga Rossiya ham qo‘shildi.\nbtw, we just added 27 new dictator's planes from Algeria, Kuwait, Jordan, Gabon, Angola, Ivory Coast and Russia. Welcome to the list Vlad! pic.twitter.com/K2L9VAZovv\n— GVA Dictator Alert (@GVA_Watcher) October 8, 2016\nFransua Pilening tan olishicha, ko‘plab avtoritar yetakchilarning Jenevaga parvoz qilish uchun qonuniy asoslari bo‘lishi mumkin, chunki bu yerda BMT va boshqa xalqaro tashkilotlarning binolari joylashgan. Biroq bunday parvozlar noqonuniy daromadlarni legallashtirish bilan bog‘liq bo‘lishi mumkinligini ham istisno qilib bo‘lmaydi.\nKelajakda Pile dastur faoliyatini Yevropaning boshqa aeroportlariga ham yoyishga, shuningdek, xususiy samolyotlar va yaxtalarning harakatlanishi haqidagi axborotni to‘plashni o‘rganishga umid qilmoqda.\n“Har safar qandaydir Ekvatorial Gvineyadan samolyot uchib kelganida, biz o‘zimizdan so‘rashimiz kerak: u bu yerda nima qilyapti? U diplomatik ishlar bo‘yicha kelganmi yoki xalqdan o‘g‘irlangan pullarni yashirish uchun?”, — deya Pilening so‘zlaridan iqtibos keltiradi The Verge nashri.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Diqqat, diktator yaqinlashmoqda! Twitter’da avtoritar yetakchilarning Jenevaga parvozlari haqida xabar beruvchi bot paydo bo‘ldi", "date": "10/14/2016", "url": "https://daryo.uz/2016/10/14/diqqat-diktator-yaqinlashmoqda-twitterda-avtoritar-yetakchilarning-jenevaga-parvozlari-haqida-xabar-beruvchi-bot-paydo-boldi/"}
{"content": "Futbol bo‘yicha Ispaniya chempionatining 25-turida “Real Madrid” 22-fevral, shanba kuni “Levante” maydoniga safar qildi.\n\nUchrashuvning dastlabki bo‘limi to‘lig‘icha madridliklar tomonida bo‘ldi. Tanaffusdan keyin maydon egalari ham oldingi chiziqda xavfli yurishlarni amalga oshirdi. 79-daqiqada Xose Luis Morales tomonidan kiritilgan to‘p mezbonlarga g‘alaba olib keldi. Bundan tashqari, “Real” yetakchisi Eden Azar jarohat olib maydonni tark etdi.\nMazkur mag‘lubiyatdan keyin Zinedin Zidan shogirdlari musobaqa peshqadamligini “Barselona”ga topshirib qo‘ydi. Madridliklar “El-Klasiko” oldidan “Barselona”dan  ochko ortda qolmoqda.\nLa Liga\n25-tur bahslari\n22-fevral, shanba\nGollar: 1:0 – 12 Merino, 2:0 – 45 Monreal, 3:0 – 48 Yanuzay.\nGol: 1:0 – 79 Morales.\n“Levante”: Fernandes, Postigo, Tono, Bruno Gonsales, Miramon, Vukchevich, Bardi, Kampanya, Roxer Marti (Melero, 67), Mayoral (Leon, 88), Morales (Martines, 81).\n“Real Madrid”: Kurtua, Varan, Ramos, Karvaxal, Marselo, Modrich (Valverde, 81), Kazemiro, Isko (Vaskes, 73), Kroos, Azar (Vinisius Junior, 67), Benzema.\nOgohlantirishlar: Ramos (10), Roxer Marti (35), Kazemiro (71).", "category": "Sport", "title": "La Liga. “Real” “Levante”ga yutqazib 2-o‘ringa tushib ketdi (video)", "date": "02/23/2020", "url": "https://daryo.uz/2020/02/23/la-liga-real-levantega-yutqazib-2-oringa-tushib-ketdi-video/"}
{"content": "Toshkentda ko‘chada qarovsiz qolgan uysiz otaxon haqidagi xabar Facebook’dagi “Potrebitel.uz” guruhiga qo‘yilganidan keyin 18 soat ichida qariyalar uyiga joylashtirildi. Bu haqda Guruh a’zolari ma’lum qilgan.\n\nQayd etilishicha, Oloy bozori yaqinidagi “Ipoteka bank” filiallaridan birida o‘tirgan otaxon haqidagi xabar 12-avgust kuni soat 18:00 dan keyin guruhga qo‘yilgan. Bir soat ichida guruh a’zolari bo‘lgan sobiq qo‘shnilari uni tanib, eski mahallasini topgan. Tun bo‘lishiga qaramay, mahalla o‘z arxivlarini ochib, otaxonning ismini aniqlashtirgan.\nShuningdek, otaxonning bir qizi va bir o‘g‘li borligi, qizi AQShda, o‘g‘li esa Rossiyada ekanligi aniqlangan. Guruh a’zolari vakolatli muassasalarga murojaat qila boshlagan, bir necha a’zosi esa otaxonga o‘z uyidan joy berishni taklif qilgan. Biroq otaxon buni qat’iyan rad etib, qariyalar uyiga borishini aytgan.\nErtasiga ertalab (13-avgust) Mehnat va aholini ijtimoiy muhofaza qilish vazirligi vaziyatni to‘liq nazorat ostiga olganini ma’lum qilgan. Keyinroq, otaxon qariyalar uyiga joylashtirilgani, shuningdek, uning hujjatlari rasmiylashtirilayotgani ma’lum qilingan.", "category": "Mahalliy", "title": "Toshkentda ko‘chada qarovsiz qolgan otaxon 18 soat ichida qariyalar uyiga joylashtirildi", "date": "08/13/2015", "url": "https://daryo.uz/2015/08/13/toshkentda-kochada-qarovsiz-qolgan-otaxon-18-soat-ichida-qariyalar-uyiga-joylashtirildi/"}
{"content": "“O‘zbekkino” Milliy agentligi rahbari o‘zgardi. Agentlik matbuot xizmatining ma’lum qilishicha, shu vaqtgacha O‘zbekiston Prezidenti Devoni mas’ul xodimi lavozimida ishlab kelgan Otabek Musayev agentlikning yangi bosh direktori etib tayinlandi.\n\n2014-yil 26-dekabrdan buyon “Respublika kinofondi” direktori Ahmadjon Umarov “O‘zbekkino” Milliy agentligi bosh direktori vazifasini vaqtincha bajaruvchi sifatida ishlab kelayotgan edi. U agentlikning sobiq bosh direktori, taniqli rejissor Jahongir Qosimov o‘rnini egallagandi.\nOtabek Musayev bungacha O‘zbekiston madaniyat va sport ishlari vaziri o‘rinbosari sifatida ishlagan. Professional telejurnalist hisoblangan Musayev bir qator filmlar muallifi, “Kultura.uz” nashri ma’lumotlariga ko‘ra, Sport kinosi va televideniyesi federatsiyasi rahbari, shuningdek, qator davlat buyurtmasiga asosan olingan va xususiy kinostudiyalarida ishlangan filmlarda suratga tushgan.", "category": "Madaniyat", "title": "Otabek Musayev “O‘zbekkino” bosh direktori etib tayinlandi", "date": "01/14/2016", "url": "https://daryo.uz/2016/01/14/otabek-musayev-ozbekkino-bosh-direktori-etib-tayinlandi/"}
{"content": "Toshkent shahrining Shayxontohur tumanida joriy yilning 23-iyul kuni Toshkent viloyati O‘rtachirchiq tumanida yashovchi B.D. Labzak ko‘chasida tanishi, Qoraqalpog‘iston Respublikasi To‘rtko‘l tumanida yashovchi, “Fruits-To‘rtko‘l” MChJ ish yurituvchisi I.B.ga tadbirkorlik bilan shug‘ullanishini aytib, aldov yo‘li bilan undan 80 000 AQSh dollarini olgan. Bu haqda IIV Jamoatchilik va ommaviy axborot vositalari bilan aloqalar boshqarmasi xabar berdi.\n\nB.D. yuqoridagi MChJ hisob raqamiga tushirib berishni va’da qilib, o‘z ehtiyojlari yo‘lida ishlatib yuborgan.\nHolat yuzasidan jinoyat ishi qo‘zg‘atilib, ko‘rilgan choralar natijasida B.D. qo‘lga olingan. Tergov harakatlari davom etmoqda.", "category": "Mahalliy", "title": "Toshkentda fuqaro tanishining 80 000 AQSh dollarini olib, o‘z ehtiyojlari uchun ishlatib yubordi", "date": "11/18/2018", "url": "https://daryo.uz/2018/11/18/toshkentda-fuqaro-tanishining-80-000-aqsh-dollarini-olib-o%ca%bbz-ehtiyojlari-uchun-ishlatib-yubordi/"}
{"content": "Munajjimlar bashoratiga ko‘ra, Telegram’ning o‘zbekistonlik foydalanuvchilari soni kamida 3 million. 3 MILLION, KARL! Munajjimlar bashoratiga ishonmasa-da, boshqa sog‘lom odamlar ham shunga o‘xshash raqamlarni aytayotgani sabab, “Daryo” eng muhim yangiliklarni eng qaynoq vaqtida Telegram’da ulashish uchun yangi kanal — “Toshqin ‘Daryo’”ni ishga tushirdi.\n\nBor edi — “Tungi ‘Daryo’”. Biz taxminan bir hafta davomida kanalni shu nom ostida yuritib, har kuni soat 19:00—20:00 oralig‘ida eng asosiy yangiliklarni dayjest ko‘rinishida berib bordik. O‘xshamadi — eng muhim yangiliklarni tandirdan uzilgan vaqtida uzatgan ma’qul, deb hisobladik.\nBizningcha, juda kerak. “Daryo” loyihasi atrofidagi yangiliklar — mobil dasturning ishga tushirilishi, ijtimoiy tarmoqlardagi sahifalar, Telegram’dagi bot — barchasining asosida sayt turadi. “Daryo” xabarlarini rohatlanib o‘qish uchun Android va iOS qurilmalarga mo‘ljallangan mobil dasturlarimizdan zo‘ri yo‘q, haqiqatan ham. Telegram’dagi bot Pavel Durovning kayfiyatiga qarab ishlaydi, Telegram’dagi kanal esa beozor va imkoniyati ko‘p — biz unda saytda chiqqan yoki hatto chiqishga ulgurmagan yangiliklarni asabingizga tegmasdan tezda uzatishimiz, siz esa bu yangiliklarni do‘stlariningizga osonlik bilan ulashishingiz mumkin.\nVo, topib aytdingiz! “Toshqin ‘Daryo’”ni nafaqat o‘qish, hatto tomosha qilish ham mumkin! Buning uchun Telegram messenjerining eng so‘nggi versiyasida @toshqindaryo’ni qidirasiz, so‘ng ‘Join’ni bosasiz. “Daryo”dan toshib chiqqan yoki endi toshmoqchi bo‘lgan eng qaynoq xabarlar eng birinchi bo‘lib sizga yetib boradi. Javob!", "category": "Texnologiyalar", "title": "“Daryo”ning Telegram’dagi kanaliga obuna bo‘lishdan nima foyda? Foyda bor!", "date": "11/18/2015", "url": "https://daryo.uz/2015/11/18/daryoning-telegramdagi-kanaliga-obuna-bolishdan-nima-foyda-foyda-bor/"}
{"content": "Fransiya kimoshdi savdosi orqali 24 million yevroga sotilgan florensiyalik rassom Chimabuening (Ilk uyg‘onish davrida yashagan) kartinasiga eksport sertifikatini bermaydi. Bu haqda Fransiya Madaniyat vazirligi xabar berdi.\n\n“Masihni masxaralash” ishini Fransiya hukumati milliy boylik sifatida tan olgan. Keyingi ikki yarim yil ichida Fransiya kimoshdi savdosida g‘oliblikni qo‘lga kiritgan shaxsdan kartinani qayta sotib olishi uchun 24 million yevro topishi kerak.\nBBC News’ning ma’lumotlariga ko‘ra kartinani AQShda istiqomat qiluvchi ikki nafar chililik kolleksionerlar sotib olgan.\n2019-yilning oktabrida kimoshdiga qo‘yilgan kartina Kompyen shahrida istiqomat qiluvchi ayolning uyidan topilgan. Mazkur kartina uzoq yillar uy egasining oshxonasida osig‘liq turgan.", "category": "Madaniyat", "title": "Fransiya oshxonadan topilgan va 24 mln yevroga sotilgan kartinaning mamlakatdan olib chiqilishiga taqiq qo‘ydi", "date": "12/25/2019", "url": "https://daryo.uz/2019/12/25/fransiya-oshxonadan-topilgan-va-24-mln-yevroga-sotilgan-kartinaning-mamlakatdan-olib-chiqilishiga-taqiq-qoydi/"}
{"content": "Xorij OAVlari Joli-Pitt juftligi yaqin orada ajrashishi haqida xabar tarqatmoqda, deb yozadi “Nur.kz”.\n\n“Ma’lum bo‘lishicha, to‘ydan so‘ng er-xotin tez-tez qattiq janjallashib qoladigan bo‘lgan. Rasmiy rafiqasiga aylangach, Anjelina Bredni yanada ko‘proq nazorat qila boshlagan. Avvallari uning mas’uliyatni o‘z bo‘yniga olishi Bredga ma’qul kelgan bo‘lsa, endi jig‘iga tega boshlagan”, — deb yozadi nashr.\nAynan shu sababli Gollivud aktyori xotiniga ularning munosabatlari tugaganini aytgan. Bred o‘zini baxtsiz his qilmoqda, shu tufayli u erkinlik istaydi.\nEslatib o‘tamiz, Anjelina Joli va Bred Pitt 2014-yil 23-avgust kuni Fransiyada turmush qurdi. Tantanada kinoyulduzlarning farzandlari ham ishtirok etdi.", "category": "Madaniyat", "title": "OAV: Anjelina Joli va Bred Pitt ajrashmoqchi", "date": "06/26/2015", "url": "https://daryo.uz/2015/06/26/oav-anjelina-joli-va-bred-pitt-ajrashmoqchi/"}
{"content": "O‘zbekiston hukumati 2014-yil iyulda Namangan viloyatidagi To‘raqo‘rg‘on issiqlik elektr stansiyasi qurilishiga Yaponiya Xalqaro hamkorlik agentligi (JICA)ning 650 million AQSh dollarilik kreditini jalb qilishni rejalashtirmoqda. Bu haqda UzDaily xabar berdi.\n\n“Yilning boshida hamkorlikda ishlash grafiki tasdiqlangan edi. Aprelda yaponiyaliklar loyihani baholashni yakunlashi lozim. Kredit shartnomasi may-iyun oylarida imzolanishi ko‘zda tutilgan”, — deydi nashr manbasi.\n2013-yil avgustda “O‘zbekenergo” davlat aksionerlik kompaniyasi dastlabki narxi bir milliard dollar bo‘lgan To‘raqo‘rg‘on issiqlik elektr stansiyasi qurilishini boshlagan edi.\nLoyihada To‘raqo‘rg‘on issiqlik elektr stansiyasi har bir blokning quvvati 450 megavattdan iborat ikkita energoblokka ega bo‘lishi, ulardagi bug‘-gazli turbinalar yiliga yetti milliard kilovatt-soat elektr quvvati ishlab chiqarishi nazarda tutilgan.\nBirinchi energoblok 2016-yilda, ikkinchisi esa 2017-yilda ishga tushirilishi rejalashtirlmoqda. 2014-yilning birinchi yarmida texnologik jihozlar yetkazib berishga tender e’lon qilinishi ko‘zda tutilgan.\nLoyihani mablag‘ bilan ta’minlash JICA’dan olinadigan qarzdan tashqari, O‘zbekiston tiklanish va taraqqiyot fondidan kredit hamda “O‘zbekenergo”ning xususiy mablag‘lari evaziga amalga oshiriladi.\nNamanga viloyatida yangi IES Farg‘ona, Namangan, Andijon viloyatlari iste’molchilarini elektr energiyasi bilan ta’minlash maqsadida qurilmoqda.", "category": "Mahalliy", "title": "To‘raqo‘rg‘ondagi yangi IES qurilishiga JICA krediti jalb qilinadi", "date": "01/29/2014", "url": "https://daryo.uz/2014/01/29/toraqorgondagi-yangi-ies-qurilishiga-jica-krediti-jalb-qilinadi/"}
{"content": "Myanma umummusulmon islom diniy tashkiloti (UIDT) Rakxayn shtati hududidagi ekstremistik hujumlarni qoraladi va “tinchlik hamda barqarorlik uchun rasmiylar bilan hamkorlik”ka chaqirdi. Myanma axborot siyosati qo‘mitasi 11-sentabr, dushanba kuni tashkilotning mazkur bayonotini tarqatdi, deya xabar beradi “TASS”. \n\nMamlakatdagi 4 ta yirik diniy tashkilotni birlashtiruvchi UIDT mahalliy musulmonlarni “onlayn-fitnalarni tarqatmaslik va ularga hissiyotga berilib munosabat bildirmaslik”ka chaqirdi. \nTerrorizmga qarshi ekanligi va uning tarqatilishini qabul qilmasligini bildirgan tashkilot “Arakan roxinjalarni qutqarish armiyasi” harakatlarini qoraladi. \nMa’lumot uchun, Myanma g‘arbida zo‘ravonliklar avj olgani sababli bugungi kungacha 414 kishi halok bo‘ldi, 300 mingdan ortiq roxinja Bangladeshga qochib o‘tdi. ", "category": "Dunyo", "title": "Myanma musulmonlari tashkiloti rasmiylar bilan hamkorlikka chaqirdi", "date": "09/11/2017", "url": "https://daryo.uz/2017/09/11/myanma-musulmonlari-tashkiloti-rasmiylar-bilan-hamkorlikka-chaqirdi/"}
{"content": "Mahsulotlar, xom ashyo va materiallar asosiy turlarining yiriklashtirilgan moddiy balanslarini ishlab chiqish to‘g‘risidagi Prezident farmoyishi qabul qilindi. Bu haqda “Huquqiy axborot” kanali ma’lum qildi.\n\nFarmoyishga muvofiq, 2019-yildan iqtisodiyotda davlatning ulushini bosqichma-bosqich qisqartirish maqsadida moddiy balanslarni tasdiqlash tartibi quyidagilar uchun bekor qilindi:\nYangi meva-sabzavot mahsulotlarini xarid qilish va foydalanishga davlat buyurtmasi;\nO‘simlik yog‘i, o‘simliklarni himoya qilish kimyoviy vositalari, ikkilamchi alyuminiy resurslari, paxta chigiti shroti, metall molibdeni va volfram ishlab chiqarish va iste’mol qilish;\nPrezidentning ayrim turdagi mahsulotlar, xom ashyo va materiallarning moddiy balanslarini tasdiqlash vakolati hukumatga o‘tkazildi.\nHukumatning quyidagi materiallarni ishlab chiqarish, iste’mol qilish hamda yetkazib berish prognozini tasdiqlash vakolati Iqtisodiyot vazirligiga o‘tkazildi:\nQora metall prokati;\nMetall ruxi;\nSulfat kislotasi;\nPolietilen;\nPolipropilen;\nPaxta momig‘i;\nRangli metall parchalari va chiqindilari.", "category": "Mahalliy", "title": "O‘zbekistonda yangi meva-sabzavot mahsulotlarini xarid qilish va foydalanishga davlat buyurtmasi bekor qilindi", "date": "01/08/2019", "url": "https://daryo.uz/2019/01/08/o%ca%bbzbekistonda-yangi-meva-sabzavot-mahsulotlarini-xarid-qilish-va-foydalanishga-davlat-buyurtmasi-bekor-qilindi/"}
{"content": "Britaniyadagi nazorat qiluvchi Information Comissioner’s Office (ICO) idorasi Google’ga avvalroq Yevropa Ittifoqida qabul qilingan “unutilish huquqi” to‘g‘risidagi sud qarori doirasida qidiruvdan olib tashlangan ma’lumotlarga havola beruvchi maqolalarni o‘chirib tashlash majburiyatini yukladi. Bu haqda The Guardian gazetasi xabar bermoqda.\n\nQidiruv giganti mazkur maqolalarga havolalarni uzog‘i bilan 20-sentabrga qadar o‘chirib tashlashi kerak. Bu vaqtga qadar “unutilish huquqi”ga qarshilar mazkur maqolalarni qaytadan chop etishlari mumkin.\nAvvalroq Google, individual so‘rov asosida, bundan 10 yil avvalgi jinoyat haqidagi axborotni o‘zida jamlagan ma’lumotlarni qidiruv natijalaridan o‘chirib tashlagan edi. Bu holat “unutilish huquqi”ga qarshilarning keskin noroziligiga sabab bo‘ldi va ular bu mavzuga bag‘ishlab bir necha xabar chop etdi.\nOradan ma’lum vaqt o‘tib, yangi matnlar Google tomonidan indeksatsiya qilindi va qidiruv natijalarida paydo bo‘ldi. Mazkur xabarlarning kirish qismini hisobga olmasa, qolgan qismi qidiruv natijalaridan chiqarib tashlangan axborot bilan deyarli bir xildir.\nYevropa Ittifoqi oliy sudi 2014-yil 13-iyun kuni Google va boshqa qidiruv tizimlariga eskirgan va dolzarb bo‘lmagan ma’lumotlarga yo‘llovchi havolalarni qidiruv natijalaridan chiqarib tashlash majburiyatini yuklagan edi. Mazkur norma joriy etilganidan keyingi bir yil davomida yevropaliklar tomonidan ma’lumotlarni o‘chirishni so‘rab, milliondan ortiq so‘rov yo‘llandi.\nICO — Buyuk Britaniyadagi mustaqil nazorat qiluvchi organ bo‘lib, u jamiyat manfaatlari yo‘lida axborot huquqlarini qo‘llab-quvvatlash, davlat organlari faoliyatining ochiqligi va jismoniy shaxslarning ma’lumotlari maxfiyligiga ko‘mak berish maqsadida tashkil etilgan.", "category": "Texnologiyalar", "title": "Google’ga o‘chirilgan maqolalar haqidagi maqolalarning havolalarini o‘chirish haqida ko‘rsatma berildi", "date": "08/21/2015", "url": "https://daryo.uz/2015/08/21/googlega-ochirilgan-maqolalar-haqidagi-maqolalarning-havolalarini-ochirish-haqida-korsatma-berildi/"}
{"content": "“Barselona” hujumchisi Luis Suares “Deportivo”ga qarshi (8:0) Ispaniya chempionati 34-turida “gol+pas” tizimida 7 ochko jamg‘arishga muvaffaq bo‘ldi, deb xabar beradi “Sports.ru”.\n\n28 yoshli futbolchi to‘rtta gol kiritish bilan birga jamoadoshlari Ivan Rakitich, Lionel Messi va Neymarga bittadan golli uzatma berdi. Suaresgacha “Barselona” tarkibida hali hech kim bunday natijaga erishmagan.\nStatistik ma’lumotlar bilan shug‘ullanuvchi MisterChip’ning Twitter’dagi sahifasida qayd etilishicha, so‘nggi 66 yil mobaynida La Liganing bir o‘yinida hech kim bunday natijaga erishmagan. 1950-yilda “Atletiko” hujumchisi Xose Xunkosa “Rasing” klubiga qarshi (9:1) o‘yinda 4 ta gol va 3 ta golli uzatmaga mualliflik qilgan. Bunga dalil tariqasida MisterChip o‘sha uchrashuvning hisoboti rasmini e’lon qildi.", "category": "Sport", "title": "Suares so‘nggi 66 yil ichida La Liganing bir o‘yinida “gol+pas” tizimida yetti ochko jamg‘argan ilk futbolchi bo‘ldi", "date": "04/22/2016", "url": "https://daryo.uz/2016/04/22/suares-songgi-66-yil-ichida-la-liganing-bir-oyinida-golpas-tizimida-yetti-ochko-jamgargan-ilk-futbolchi-boldi/"}
{"content": "Italiya bosh vaziri Matteo Rensi 5-dekabr, dushanba kuni iste’fo beradi. Bu haqda u konstitutsiyaviy referendumdagi mag‘lubiyatdan so‘ng hukumatning Kiji saroyidagi chiqishi chog‘ida ma’lum qildi, deya xabar beradi “TASS”. \n\n“Bugun respublika prezidentiga iste’fo haqidagi ariza bilan murojaat etaman. Men yutqazdim. Italiya siyosatida hech kim yutmaydi. Shu bilan birga, yutqazmaydi ham. Men sizlarga g‘alaba olib kelolmadim va mag‘lubiyat uchun javobgarligimni tan olaman”, — deya ta’kidladi Rensi. \nEkzit-pol natijalariga ko‘ra, milliy parlament isloh qilinishiga ovoz berishda ishtirok etganlarning 60 foizga yaqini qarshi chiqdi, 40 foizdan oshiq bo‘lmagani qo‘llab-quvvatladi. \nMuxolifat Rensi hukumati tomonidan taklif etilgan parlament yuqori palatasi — senat vakolatlarini o‘zgartirishga qarshi chiqqan va boshidayoq saylovchilar ham buni yoqlamasa, bosh vazir iste’fo berishini talab qilgandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Italiya bosh vaziri Matteo Rensi iste’foga chiqishini ma’lum qildi", "date": "12/05/2016", "url": "https://daryo.uz/2016/12/05/italiya-bosh-vaziri-matteo-rensi-istefoga-chiqishini-malum-qildi/"}
{"content": "Jeyms Bond haqidagi yangi — “007: Spektr” (Spectre) filmini tasvirga olish jamoasi Rimdagi poyga sahnalarini suratga olish vaqtida o‘z ixtiyoridagi 10 ta Aston Martin DB10 avtomobillaridan umumiy qiymati 35 million dollarga teng yettitasini ishdan chiqardi. Bu haqda “Interfaks” xabar bermoqda.\n\n“Biz “Spektr” filmini suratga olish jarayonida avtomobillarni ishdan chiqarish bo‘yicha rekord o‘rnatdik”, — deydi tryuklarning bosh postanovkachisi Geri Pauell. Uning so‘zlariga ko‘ra, tasvirga olish jamoasi butun tun davomida filmning to‘rt soniyalik lavhasi ustida ishlagan.\nXabar berishlaricha, Rimda Aston Martin DB10 rulidagi Jeyms Bondni filmning yovuz qahramonlaridan biri Jaguar C-X75 avtomobili yordamida ta’qib etishi tasvirlangan.\nBritaniyalik agent Jeyms Bond haqidagi 24-film jahon prokatiga 2015-yil 6-noyabr kuni chiqarilishi kutilmoqda. Unda bosh rolni to‘rtinchi marta Deniyel Kreyg ijro etgan.", "category": "Madaniyat", "title": "Bond haqidagi yangi filmni suratga olishda qiymati umumiy 35 million dollar bo‘lgan yettita Aston Martin ishdan chiqdi", "date": "09/29/2015", "url": "https://daryo.uz/2015/09/29/bond-haqidagi-yangi-filmni-suratga-olishda-qiymati-umumiy-35-million-dollar-bolgan-yettita-aston-martin-ishdan-chiqdi/"}
{"content": "Aktyor Yigitali Mamajonov sobiq turmush o‘rtog‘i, xonanda Rayhonning ikkinchi marta oila qurishi haqidagi xabarlarga munosabat bildirdi. Bu haqda “Qalampir.uz” xabar bermoqda.\n\n“Men bo‘layotgan ishlardan xursand emasman. Hamma narsani vaqt ko‘rsatadi. Men barcha narsa Yaratgandan deb bilaman. Demak, peshonamizga shu bitilgan ekan. Hamma narsa yaxshilikka”, — dedi Yigitali.\n“Farzandlarimni hech qachon tashlab qo‘ymayman va ularni o‘zim tarbiyalashga harakat qilaman. Men ularning otasiman, ular o‘z qaramog‘imda bo‘lishini istayman”, — dedi aktyor.\n“Shaxsiy hayotim va oilam haqida gapirishni yomon ko‘raman. Bu mening tabiatimga to‘g‘ri kelmaydi. Barcha intervyularimda ham bu haqda aytganman. Men muxlislardan birovning hayotiga aralashmasliklarini so‘ragan bo‘lardim”, — deya qo‘shimcha qildi aktyor Yigitali Mamajonov.\nYigitali va Rayhonning to‘yi 2012-yil noyabrida bo‘lib o‘tgan. 2014-yil may oyida ular egizak farzandli bo‘lgan. 2015-yil 9-yanvarida Rayhon ajrashish uchun ariza bergani, 2016-yil may oyida esa ularning nikohi rasman bekor bo‘lgani ma’lum bo‘ldi.\nOktabr oyi oxirida Rayhon ikkinchi marta oila qurishi mumkinligi haqida xabarlar tarqaldi. U 29-oktabr kuni chet elda bo‘lishi aytilgan to‘y marosimida taniqli boshlovchi Farhod Alimovga turmushga chiqishi aytildi. Biroq keyinroq to‘y sanasi va joyi haqidagi xabarlar Farhod Alimovning o‘zi tomonidan rad etildi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Yigitali Mamajonov xonanda Rayhonning ikkinchi marta oila qurishi haqida: Bo‘layotgan ishlardan xursand emasman", "date": "10/31/2016", "url": "https://daryo.uz/2016/10/31/yigitali-mamajonov-xonanda-rayhonning-ikkinchi-marta-oila-qurishi-haqida-bolayotgan-ishlardan-xursand-emasman/"}
{"content": "O‘zbekiston Prezidenti Shavkat Mirziyoyev raisligida 27-fevral kuni eksportni ko‘paytirish va importni qisqartirishga bag‘ishlangan videoselektor yig‘ilishi bo‘lib o‘tdi. “O‘zbekiston 24” telekanalining “Axborot 24” dasturida yig‘ilishdan reportaj namoyish etildi.\nPrezident yig‘ilishda eksportchilar uchun barcha sharoitlar yaratib berilishini ta’kidlagan.\n\nBiz eksport bilan importni hisob-kitob qilishni o‘rganmaganmiz. Olib kelgan odam olib kelavergan, kim qo‘l qo‘ysa qo‘l qo‘yavergan. Bozor topish azob deb bekorga aytmayapman. Bozorni kim topadi? Raqobatbardosh mahsulot ishlab chiqargan davlat, kon’yuktura qanchalar og‘ir bo‘lmasin, sifatli mahsulot bilan albatta o‘z bozorini topadi.\nAgar eksport bilan importni har kuni hisob-kitob qilmas ekanmiz, biz hozir qo‘ygan vazifalarimizni hech qachon uddalay olmaymiz. Bugundan boshlab eksport ko‘paytirish, pirovardida importni qisqartirish bo‘yicha qo‘yilgan vazifalar ijrosi, bu borada tarmoqlar va hududlardagi ishlarning haqqoniy holatini tanqidiy ko‘rib chiqishimiz shart. Agar biz shuni o‘zimiz tanqidiy ko‘rib chiqmas ekanmiz, biz uchun hech kim qilib bermaydi.\nEndi bu boradagi ishlarni tashkil etish va nazorat qilishning butunlay yangi tizimi joriy etiladi. Paxta klasteri qilganimizdek, eksport tashkil qiluvchi klaster tuzamiz. Unga hamma sharoitlarni yaratib beramiz. Viloyatlar iqtisodiyotining raqobatbardoshligi eksportni ko‘paytirib, importni kamaytirish bilan bog‘liq bo‘ladi. Eksportni ko‘paytirmasak, eksport bilan har kuni shug‘ullanmasak, iqtisodiyotimiz raqobatbardosh bo‘lmaydi.\nShavkat Mirziyoyev, O‘zbekiston Prezidenti\nPrezident matbuot xizmatidan ma’lum qilishlaricha, endi eksportni tashkil etish va monitoring qilishga bosh vazir o‘rinbosari Nodir Otajonov va bosh prokurorning birinchi o‘rinbosari Erkaboy Tojiyev rahbarligidagi guruh javob beradi. Joylarda eksport bilan shaxsan viloyat hokimi va viloyat prokurorlarining birinchi o‘rinbosarlari shug‘ullanadi.\nImportni qisqartirish ishlarini tashkil etish va monitoring qilish bo‘yicha respublika Ishchi guruhi ham tuzilib, unga Bosh prokuratura huzuridagi Soliq, valyutaga oid jinoyatlarga va jinoiy daromadlarni legallashtirishga qarshi kurashish departamenti boshlig‘i rahbar etib belgilandi. Xuddi shunday ishchi guruhlar hududlarda ham tashkil etiladi va ularga hududiy departament boshliqlari rahbarlik qiladi.\nDepartamentning vazifalari bugungi kun talablari, import va eksport masalalarini tartibga solish nuqtai nazaridan tubdan o‘zgartiriladi. Departament O‘zbekistondan valyuta maqsadsiz chiqib ketishining oldini olish, importni qisqartirish, uning o‘rnini bosadigan mahalliy mahsulot ishlab chiqarishni qo‘llab-quvvatlash bo‘yicha tizimli ishlarni tashkil etishi zarurligi ta’kidlandi.\n\nBu ishchi guruhlar joylarda har bir tadbirkor bilan uchrashib, ularga eksport hajmini oshirishi uchun real yordam berishi, mahsulot eksport qilayotganlarga “yashil koridor” qilib berishi lozim. Shu bilan birga, importni muntazam tahlil qilib, mahalliy ishlab chiqarishni rivojlantirish bo‘yicha aniq loyihalarni amalga oshirishga har tomonlama ko‘mak berishlari zarur. Vazirlar va tarmoqlar rahbarlari ham o‘z faoliyatini xuddi shu tartibda tashkil etadi.\nShavkat Mirziyoyev, O‘zbekiston Prezidenti\nEksport va import bo‘yicha qilinayotgan ishlar bosh vazir hamda bosh prokuror rahbarligida haftada ikki marta muhokama qilinadi. Masalan, tumanlardagi Ishchi guruhlar fermerlar va aholi tomorqalarida serdaromad meva-sabzavot ekinlari ekish, ularni urug‘lik, mablag‘, o‘g‘it, yoqilg‘i bilan ta’minlash ishlarini tashkil etishga ko‘maklashadi. Har bir tumanda meva-sabzavotni eksport qiluvchi korxona tashkil etish ham bu boradagi muhim vazifa hisoblanadi.", "category": "Mahalliy", "title": "Shavkat Mirziyoyev: Eksport bilan har kuni shug‘ullanishimiz kerak! (video)", "date": "02/28/2018", "url": "https://daryo.uz/2018/02/28/shavkat-mirziyoyev-eksport-bilan-har-kuni-shugullanishimiz-kerak-video/"}
{"content": "Janubiy Koreya kino ustalari Primore o‘lkasidagi safari-bog‘ining mashhur juftligi ― yo‘lbars Amur va echki Timur o‘rtasidagi g‘aroyib do‘stlik haqida film suratga olishga kirishdi. Mazkur kartinaga 2010-yili Amur yo‘lbarslari to‘g‘risida hikoya qiluvchi “Sibirning yo‘qolib borayotgan imperatorlari” nomli hujjatli filmni suratga olgan Park Suyenga rejissorlik qiladigan bo‘ldi. Bu haqda “TASS” xabar bermoqda.\n\n“Yangi film Amur yo‘lbarsining yashash muhiti haqida hikoya qiladi. Yo‘lbars Amur unga aslida yemish sifatida keltirilgan oddiy uy echkisi Timur bilan qanday do‘stlashganiga ham alohida o‘rin berilgan. Bu do‘stlik tarixiga qiziqish nihoyatda katta, suratga olish bo‘yicha turli mamlakatlardan takliflar tushmoqda”, — deya ta’kidlaydi bog‘ direktori Dmitriy Mezensev.\nJanubiy koreyalikliklar suratga olish bilan ovora ekan, yo‘lbars va echki ularga parvo qilmay, har kuni katta qafasda birga sayr etish va bir-biri bilan o‘ynashishdan bo‘shamayapti. Eslatib o‘tamiz, oldinroq internet foydalanuvchilarining ko‘plab iltimoslariga binoan ular istiqomat qilib kelayotgan qafasda veb kameralar o‘rnatishga qaror qilingandi.", "category": "Madaniyat", "title": "Janubiy koreyalik kino ustalar yo‘lbars Amur va echki Timur haqida film suratga olishga kirishdi", "date": "12/12/2015", "url": "https://daryo.uz/2015/12/12/janubiy-koreyalik-kino-ustalar-yolbars-amur-va-echki-temur-haqida-film-suratga-olishga-kirishdi/"}
{"content": "Vimpelcom’ning qadrsizlanishidan Norvegiyaning Telenor telekommunikatsiya xoldingi 2015-yilning uchinchi choragida 637,8 million dollar miqdorida zarar ko‘rdi. Bu haqda “Vedomosti” xabar bermoqda.\n\nVimpelcom’ning qadrsizlanishini ham qo‘shib hisoblaganda, Telenor’ning sof foydasi 425,2 million dollarni, chorak bo‘yicha daromadi esa 15 foizga o‘sib, 1,6 milliard dollarni tashkil etdi.\nTelenor oktabr oyi boshida, “barcha ijobiy va salbiy jihatlarni taroziga solib ko‘rib”, Vimpelcom Ltd.’dagi ulushidan voz kechish haqida qaror qabul qilganini e’lon qilgandi.\nTelenor xoldingi Vimpelcom’ning unga tegishli barcha aksiyalari — 33 foiz oddiy yoki 43 foiz ovozli aksiyalarni savdoga qo‘ygan.", "category": "Texnologiyalar", "title": "Telenor xoldingi Vimpelcom’ning qadrsizlanishidan jiddiy zarar ko‘rdi", "date": "10/28/2015", "url": "https://daryo.uz/2015/10/28/telenor-xoldingi-vimpelcomning-qadrsizlanishidan-jiddiy-zarar-kordi/"}
{"content": "Apple kompaniyasi iPhone uchun xakerlik hujumlaridan himoyani yaratishga muvaffaq bo‘ldi. Bu haqda “RIA Novosti” xabar berdi.\n\nAvvalroq Amerikaning Grayshift kompaniyasi iOS operatsion tizimli qurilmalarda, shu jumladan, iPhone X’da parollarni ocha oladigan Graykey algoritmini yaratgani ma’lum bo‘lgan. Xabar berilishicha, kompaniya o‘z ishlanmasini hukumat idoralari, politsiya va maxsus xizmatlar manfaatlari uchun ishlata olishi mumkin.\nQayd etilishicha, Apple zaiflikni bartaraf etgan va iOS 12 va undan yuqori operatsion tizimli qurilmalar uchun mo‘ljallangan himoya tizimini ishlab chiqqan.\nBunda ma’lumotlarni qisman chiqarib olish imkoniyati saqlanib qolgan. Bular kodlanmagan ma’lumotlar yoki fayllarning o‘lchamlari va qurilmadagi papkalarning strukturasi hisoblanadi.", "category": "Texnologiyalar", "title": "Apple kompaniyasi iPhone’ni maxsus xizmatlardan himoyaladi", "date": "10/27/2018", "url": "https://daryo.uz/2018/10/27/apple-kompaniyasi-iphoneni-maxsus-xizmatlardan-himoyaladi/"}
{"content": "Tojikistonda muxolifat saytlari hamda Facebook, “VKontakte”, “Odnoklassniki” ijtimoiy tarmoqlariga qo‘yilgan cheklovlar olib tashlandi, deya xabar bermoqda “TASS” mamlakatdagi eng eski provayderlik kompaniyasi “Tajik Texnoloji”ga tayanib. Shuningdek SMS-xabar yuborish imkoniyati ham qayta tiklangan.\n\nEslatib o‘tamiz, 10-oktabr kuni muxolifat namoyishlari kutilayotganligi tufayli hukumat poytaxtdagi xavfsizlik choralarini kuchaytirgan edi. Tojikiston aloqa operatorlari Dushanbe aholisi uchun SMS yuborish funksiyasini o‘chirib qo‘ygan edi. Biroq rejalashtirilgan namoyish bo‘lib o‘tmadi. Maydonga mahalliy OAV vakillari va suratkashlar guruhlaridan boshqa hech kim kelmadi.\nMamlakat hukumati esa saytlarning yopib qo‘yilishi va SMS xizmatning o‘chirib qo‘yilishiga o‘zining aloqadorligini rad etgan.\nDushanbeda ruxsat berilmagan namoyishlarni o‘tkazishga qaratilgan chaqiriqlar oktabr boshida ijtimoiy tarmoqlarda paydo bo‘ldi. Muxolifatchilar, xususan mamlakat prezidenti Emomali Rahmon iste’fosini talab qilmoqda.", "category": "Dunyo", "title": "Tojikistonda ijtimoiy tarmoqlarga qo‘yilgan cheklovlar olib tashlandi", "date": "10/13/2014", "url": "https://daryo.uz/2014/10/13/tojikistonda-ijtimoiy-tarmoqlarga-qoyilgan-cheklovlar-olib-tashlandi/"}
{"content": "Pekinda Xitoy iyerogliflarini lotin harflari bilan yozish uchun pinyin tizimini yaratgan tilshunos Chjou Yuguan vafot etdi, deb yozadi Meduza.\n\nChjou Yuguan 111 yoshga to‘lgan kunidan bir kun o‘tib, 14-yanvarda vafot etdi.\nU 1906-yilda dunyoga kelgan va Shanxayning Muqaddas Ioann universitetida ta’lim olgan edi. Shundan keyin u Nyu-York va Londonda bankir va iqtisodchi bo‘lib ishlagan.\n1949-yilda Chjou Yuguan hukumatga kommunistlar kelgandan so‘ng Xitoyga qaytdi va iyerogliflarni lotin alifbosi bilan yozish imkonini beruvchi tizimni yaratish bilan shug‘ullana boshladi.\n1958-yilda u ishlab chiqqan pinyin (xitoycha — Xitoy tili tovushlarining yozuvi) XXR hukumati tomonidan rasman tasdiqlandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Xitoy iyerogliflarining lotincha transkripsiyasi — pinyin yozuvi muallifi Chjou Yuguan vafot etdi", "date": "01/16/2017", "url": "https://daryo.uz/2017/01/16/xitoy-iyerogliflarining-lotincha-transkripsiyasi-pinyin-yozuvi-muallifi-chjou-yuguan-vafot-etdi/"}
{"content": "Sirdaryo viloyatida joylashgan Sardoba suv ombori to‘g‘oni piketlaridan biri buzilib, suv toshqini yuz berganidan so‘ng o‘nlab fuqarolar tibbiyot muassasalariga joylashtirilgan. Bu haqda FVV matbuot xizmati rahbari Murod Sodiqov ma’lum qildi.\n\nSodiqovning so‘zlariga ko‘ra, favqulodda vaziyat oqibatida 56 nafar fuqaro turli xil jarohatlar bilan kasalxonalarga yotqizilgan. Umuman, 17,3 ming kishi tibbiy ko‘rikdan o‘tkazilgan.\nJabrlanuvchilarning ahvoli haqida qo‘shimcha axborot berilmagan. Qayd etish joiz, Sirdaryo viloyatidagi favqulodda vaziyat yuzasidan berilgan dastlabki axborotlarda tan jarohati olganlar va qurbon bo‘lganlar haqida ma’lumot kelib tushmayotgani ta’kidlangan edi.\nMa’lumot uchun, Sardoba suv omboridagi avariyadan so‘ng voqea joyiga zudlik bilan Prezident Shavkat Mirziyoyev va bosh vazir Abdulla Aripov yetib borgan; suv ombori yaqinidagi Qo‘rg‘ontepa va Do‘stlik aholi punktlari toshqindan jiddiy zarar ko‘rgan, xavf hududidagi 70 mingga yaqin aholi xavfsiz hududlarga ko‘chirilgan.\nPrezident Shavkat Mirziyoyev ayni vaqtda Sirdaryo viloyatida bo‘lib turibdi. U 1-may kuni Oqoltin tumanida aholi bilan bo‘lgan muloqotda “sharoit yaxshilanmagunicha, rahbarlarning birortasi, men bosh, hech qayerga ketmaydi”, deb ta’kidlagan edi. Ta’kidlashlaricha, avariyaga kuchli yomg‘ir va shamol sabab bo‘lgan.\nMa’lumot uchun, sodir bo‘lgan favqulodda vaziyat yuzasidan FVVda koll-sentr faoliyati yo‘lga qo‘yilgan. Tashkil etilgan tezkor raqam kuchaytirilgan tartibda ishlamoqda. Qo‘ng‘iroqlar 1205 va 1250 qisqa telefon raqamlari orqali qabul qilinmoqda.\nMavzuga doir:", "category": "Mahalliy", "title": "Sirdaryodagi toshqindan so‘ng 56 kishi turli jarohatlar bilan kasalxonalarga yotqizildi", "date": "05/02/2020", "url": "https://daryo.uz/2020/05/02/sirdaryodagi-toshqindan-song-56-kishi-turli-jarohatlar-bilan-kasalxonalarga-yotqizildi/"}
{"content": "O‘zbekiston hamda Ummon terma jamolari o‘rtasidagi bugungi uchrashuv Muskat shahridagi nashrlarda ham tilga olinmoqda, deb yozadi Uff.uz\n\nMamlakatda chop etiladigan Muscat Daily, Al Watan, Oman Daily va Times of Oman gazetalari o‘yinga to‘xtalib o‘tishar ekan, qisqa qilib O‘zbekiston termasi haqida fikr bildirgan.\n“Termamizning navbatdagi raqibi — saviyamizga juda mos. O‘zbekiston asosan legionerlariga tayanadigan terma jamoa hisoblanadi. Ayni paytda ular tarkibni yoshartirish borasida qator ishlar olib bormoqda. Umuman, O‘zbekiston bizga qarshi o‘yinlarga juda jiddiy qaramoqda. Bu esa futbolchilarimizni sinab ko‘rish uchun yaxshi imkoniyat deganidir. Birinchi o‘yin oldidan nima deyish mumkin? Ummon bu termani yengishga qodir”, — deyiladi nomlari yuqorida tilga olingan nashlarning sport rukni ostida berilayotgan xabarlarda.", "category": "Sport", "title": "Ummon matbuoti: “Ummon O‘zbekistonni yengishga qodir”", "date": "05/27/2014", "url": "https://daryo.uz/2014/05/27/ummon-matbuoti-ummon-ozbekistonni-yengishga-qodir/"}
{"content": "SpaceX kompaniyasi Starship raketa prototipining ikkinchi bosqich sinovlarini o‘tkazdi. Sinov muvaffaqiyatsiz yakunlangan. Bu olti oydan buyon o‘tkazilgan uchinchi omadsiz test hisoblanadi, deb xabar berdi The Verge.\n\nIkki bosqich yoqilg‘i baklaridan biriga suyuq azot quyilayotgan vaqtda raketa buzilib ketgan. Bak deformatsiyaga uchrab, uzilib tushgan. Shundan so‘ng raketaning o‘zi ham vayron bo‘lgan.\n\nIlon Maskning so‘zlariga ko‘ra, SpaceX ko‘ngilsiz hodisa tafsilotlarini o‘rganmoqda. Sinov hisob-kitoblari noto‘g‘ri bo‘lgani sabab vaziyat shunday tus olgan bo‘lishi mumkin.\nMavzuga doir: Ilon Mask Oy va Marsni zabt etishga mo‘ljallangan kemasini sinovdan o‘tkazdi (video)\nEslatib o‘tamiz, 2019-yilning dekabrida Ilon Mask Marsga parvozlar uchun mo‘ljallangan raketani tez orada ishga tushirishga va’da bergan edi.", "category": "Texnologiyalar", "title": "Oy va Marsga uchishi kerak bo‘lgan SpaceX raketasining sinovi yana bir bor muvaffaqiyatsiz yakunlandi (video)", "date": "04/04/2020", "url": "https://daryo.uz/2020/04/04/oy-va-marsga-uchishi-kerak-bolgan-spacex-raketasining-sinovi-yana-bir-bor-muvaffaqiyatsiz-yakunlandi-video/"}
{"content": "Facebook ijtimoiy tarmog‘idagi Airplane Spotters Around the World guruhiga Toshkent aeroporti CIP zali avtobusi samolyot bilan to‘qnashgan paytining surati joylashtirildi.\nAQShning The National Interest nashri dunyo tarixida barcha davrlar bo‘yicha eng qudratli bo‘lgan yettita davlat reytingini e’lon qildi. E’tiborlisi, ushbu ro‘yxatdan Bobur imperiyasi (Boburiylar davlati) ham o‘rin olgan.\nBoshlovchi Ivan Urgantning savollariga ham hazilomuz tarzda, ham samimiy javob qaytargan Sabina ko‘pchilik muxlislarning e’tirofiga sazovor bo‘ldi.\n“Bugun Moskvadagi elchixonamizga taklif qilindim. Iliq qabul, qo‘llab-quvvatlash so‘zlari uchun katta rahmat! Bu juda yoqimli”, − deb yozgan Sardor va tegishli fotosuratni ilova qilgan.\nReklamada o‘zbek tilida “Uyga ketmoqchimisan? Unda ‘O‘zbekiston havo yo‘llari’ bilan uch” degan so‘zlar va kompaniya telefon raqami keltirilgan.", "category": "Dunyo", "title": "Kunning eng ommabop xabarlari bilan tanishing", "date": "04/21/2015", "url": "https://daryo.uz/2015/04/21/kunning-eng-ommabop-xabarlari-bilan-tanishing-31/"}
{"content": "Outrider Foundation notijorat tashkiloti vakillari har qanday kishi turli sharoitlardan kelib chiqib, yadroviy portlash oqibatlarini ko‘rishi mumkin bo‘lgan servisni yaratdi, deb yozadi Motherboard.\n\nInteraktiv xarita foydalanuvchilarga o‘zining joylashgan joyi haqidagi ma’lumotlarni kiritish va ro‘yxatdan “portlatish uchun” yadro bombalaridan birini tanlab olish imkoniyatini beradi. Servis foydalanuvchilarida, shuningdek, portlashning yerda yoki havoda amalga oshishini tanlash imkoni ham bor.\nBarcha zarur ma’lumotlar kiritilgach, xaritada yadro portlashi aks etadi, u bilan birga, zararlanish radiusi, portlash to‘lqini, radiatsiya va voqealar markazidagi harorat haqida aniq axborot paydo bo‘ladi. Bundan tashqari, sayt algoritmlari portlash qurbonlari va jabrlanganlarning potensial sonini aniqlaydi.", "category": "Texnologiyalar", "title": "Internet foydalanuvchilariga yadro portlashi natijasida o‘z o‘limini ko‘rishni taklif qilishdi", "date": "03/30/2018", "url": "https://daryo.uz/2018/03/30/internet-foydalanuvchilariga-yadro-portlashi-natijasida-oz-olimini-korishni-taklif-qilishdi/"}
{"content": "Fransiya chempionatining 22-turiga kelib peshqadam “PSJ” mag‘lubiyat alamini totib ko‘rdi. Lionda mehmon bo‘lgan Unai Emeri jamoasi 1:2 hisobida imkoniyatni boy berdi.\n\nBu parijliklar uchun mavsumdagi ikkinchi mag‘lubiyat bo‘ldi. Bunga qadar klub 2-dekabr kuni “Strasbur” maydonida taslim bo‘lgandi. Shundan keyin “PSJ” ketma-ket 5 ta o‘yinda zafar quchishga erishdi. Lionda esa Depayning so‘nggi soniyalardagi goli mezbonlarga 3 ochko keltirdi.\nBellashuvda yetakchi himoyachilardan biri Dani Alvesh qizil kartochka olib, maydondan chiqib ketdi. Neymar esa uchrashuvda ishtirok etmadi. Tomonlarning Parijda o‘tgan birinchi o‘yinida “PSJ” 2:0 hisobida zafar quchgan bo‘lib, Edinson Kavani penaltidan aniq foydalana olmagan, keyinchalik o‘sha uchrashuvdan keyin Neymar va Kavani o‘rtasida muammolar boshlangandi.\nFransiya chempionati\n 22-tur bellashuvlari\n 19-yanvar, juma\nGollar: Dimitri Paye, 55-pen (0:1). Flrian Toven, 74 (0:2).\n21-yanvar, yakshanba\nGollar: Jorje, 46+ (1:0). Rashid G‘azzol, 67 (2:0). Ibraima Nyan, 72 (2:1). Roni Lopesh, 81 (3:1).\nChetlatish: Eydzi Kavasima, 50 (mehmon).\nGollar: Nabil Fekir, 2 (1:0). Leyvan Kyurzava, 49+ (1:1). Memfis Depay, 94+ (2:1).\nChetlatish: Daniel Alvesh, 57 (P).\n", "category": "Sport", "title": "Fransiya. “PSJ” markaziy o‘yinda mag‘lubiyatga uchradi. Dani Alvesh maydondan chetlatildi", "date": "01/22/2018", "url": "https://daryo.uz/2018/01/22/fransiya-psj-markaziy-oyinda-maglubiyatga-uchradi-dani-alvesh-maydondan-chetlatildi/"}
{"content": "15-avgust kuni Toshkent shahridagi “Yakkasaroy” restoranida “Ummon” guruhi vakili Shohruxning Azizaxon bilan nikoh to‘yi bo‘lib o‘tdi. Instagram’dagi guruhlardan birida kelin Azizaxonning milliy liboslardagi suratlari e’lon qilindi. Bu haqda “Darakchi.uz” xabar bermoqda.\n\n\n\n\n24-avgust kuni esa Shohrux ijtimoiy tarmoqlardagi sahifalari orqali asal oyini o‘tkazish uchun Turkiyaga uchib ketayotganini bildirdi.\n", "category": "Madaniyat", "title": "“Ummon” guruhi vakili Shohruxning rafiqasi Azizaning to‘ydan keyingi ilk suratlari e’lon qilindi", "date": "08/25/2016", "url": "https://daryo.uz/2016/08/25/ummon-guruhi-vakili-shohruxning-rafiqasi-azizaning-toydan-keyingi-ilk-suratlari-elon-qilindi/"}
{"content": "Angliya Premyer-ligasining 7-may sanasidan joy olgan so‘nggi o‘yinida chempion “Lester” navbatdagi g‘alabasini qo‘lga kiritdi. “Everton”ni qabul qilgan Klaudio Ranyeri jamoasi 3:1 hisobida zafar quchdi.\n\n“Vest Hem”ga qarshi o‘yinda qizil kartochka olgan “Lester” hujumchisi Jeymi Vardi keyingi ikki turni qo‘yib yuborgandi. U maydonga qaytishi bilan dublini nishonladi.\nBu gollar Vardini to‘purarlar poygasida 2-o‘ringa olib chiqdi. “Tottenhem” hujumchisi Harri Keyn hisobida 25 ta, Vardida 24 ta, “Manchester Siti” a’zosi Serxio Agueroda 23 ta gol mavjud. Qayd etish kerak, Vardi gollar soni bo‘yicha Keynga yetib olishi ham mumkin edi. Biroq u 72-daqiqada penaltidan aniq foydalana olmadi.\nMazkur g‘alabasidan keyin “Lester” ochkolari sonini 80 taga yetkazdi. Navbatdagi turni chempion “Lester” sobiq chempion “Chelsi”ga qarshi o‘tkazadi.\nAngliya Premyer-ligasi\n 37-tur bellashuvi\n 7-may, shanba\nGollar: Jeymi Vardi, 5 (1:0). Endi King, 33 (2:0). Jeymi Vardi, 66-pen (3:0). Kevin Miralyas, 88 (3:1).\nNoaniq penalti: Jeymi Vardi, 72 (L).", "category": "Sport", "title": "“Lester” chempion bo‘lganidan keyingi o‘yinda ham zafar quchdi", "date": "05/07/2016", "url": "https://daryo.uz/2016/05/07/lester-chempion-bolganidan-keyingi-oyinda-ham-zafar-quchdi/"}
{"content": "Aydaxo shtatida istiqomat qiluvchi er-xotin Amerika yo‘llarini katta quyosh paneliga aylantirish usulini topdi. Loyiha mualliflari fikriga ko‘ra, Amerikadagi 48 shtatda mavjud 31 251 kvadrat mil yo‘llar, avtoturargohlar, maydonlar, piyodalar va velosipedchilar yo‘laklari kelgusida ulkan miqyosdagi elektr energiyasi ishlab chiqarishga qodir. Bu haqda Business Insider nashriga tayanib, “Tjournal.ru” xabar berdi.\n\nSolar Roadways deya nom olgan loyiha mualliflari  Juliya va Skott Brushou 10 yil davomida eng katta bosimga ham dosh bera oladigan panellar tizimi ustida ish olib bordi. Ular panelni qoplash uchun nafaqat katta og‘irlikni ko‘taradigan, balki avtomobil g‘ildiraklari tirkalib turishi uchun ham moslashtirilgan maxsus oyna formulasini topganini ta’kidlamoqda.\nHisob-kitoblarga ko‘ra, ushbu tizim quvvati yuqori darajaga yetganda AQSh aholisi ayni paytda ishlatayotgan elektr energiyasidan uch barobar ortig‘ini ishlab chiqarishga qodir. Shuningdek, elektr transporti vositalarini yo‘llarda o‘rnatiladigan maxsus jihozlar yordamida to‘yintirish ham mumkin bo‘ladi.\nLoyiha AQSh Katta yo‘llar federal boshqarmasidan moliyalashtirish jarayonida ikki bosqichdan o‘tdi.", "category": "Texnologiyalar", "title": "AQSh yo‘llari elektr energiyasi ishlab chiqaruvchi quyosh panellariga aylanadi ", "date": "08/07/2015", "url": "https://daryo.uz/2015/08/07/aqsh-yollari-elektr-energiyasi-ishlab-chiqaruvchi-quyosh-panellariga-aylanadi/"}
{"content": "O‘zbekiston Milliy kutubxonasida rejissor Muzaffar Erkinovning “Umr bekatlari” filmi taqdimoti bo‘lib o‘tdi. Bu haqda “Kultura.uz” xabar bermoqda.\n\nMazkur hujjatli filmda ko‘p yillar davomida temiryo‘l sohasida xizmat qilgan 101 yoshli Halima aya Qayumovaning ibratli hayoti, samarali mehnat faoliyati haqida hikoya qilinadi. Taqdimotda ayaning oila a’zolari, film yaratuvchilari, Toshkent temiryo‘l transporti muhandislari instituti talabalari hamda Toshkent temiryo‘l kolleji o‘quvchilari ishtirok etdi.\n“Umr bekatlari” Respublika ilmiy-ommabop va hujjatli filmlar kinostudiyasida “Keksalarni e’zozlash yili” doirasida suratga olingan.", "category": "Madaniyat", "title": "Muzaffar Erkinovning “Umr bekatlari” filmi taqdimoti bo‘lib o‘tdi", "date": "10/13/2015", "url": "https://daryo.uz/2015/10/13/muzaffar-erkinovning-umr-bekatlari-filmi-taqdimoti-bolib-otdi/"}
{"content": "Ayni kunlarda “O‘zbekkino“ Milliy agentligi buyurtmasiga ko‘ra, “Ezgu film“ kinostudiyasi tomonidan Toshkent viloyatining Zangiota tumani, Xonobod qishlog‘ilik Zulfiya aya Zokirova hamda uning Ikkinchi jahon urushi janggohlaridan qaytmagan farzandlari Isoqjon, Ahmadjon, Muhammadjon, Vahobjon va Yusufjon, front ortidagi mashaqqatli mehnatlarni o‘z yelkasiga olgan to‘rt kelini taqdiri xususida hikoya qiluvchi, ishchi nomi “Ilhaq“ bo‘lgan badiiy filmni suratga olish ishlariga tayyorgarlik ko‘rilmoqda. Bu haqda Xalq so‘zi xabar qiladi.\n\nFilm ssenariysini kinorejissyor Jahongir Ahmedov va Hasan Toshxo‘jayev hammualliflikda yozgan. Film rejissori Jahongir Ahmedov, prodyuser Zafar Yo‘ldoshev.\nZulfiya aya Zokirovaning matonati haqida ilk bor davlat rahbari 2019-yil 9-may kuni Xotira va Qadrlash kuniga bag‘ishlangan nutqida aytib o‘tgan edi. Bugun Olmazor tumanida bo‘lib, bu yerda barpo etiladigan G‘alaba bog‘i bilan yaqindan tanishgan Prezident matonatli bu ayol haqida yana eslab o‘tdi.\nXususan, poytaxtning Olmazor tumanida barpo etilayotgan G‘alaba bog‘ida o‘zbek ayolining matonati timsoli sifatida Zulfiya aya Zokirova, uning urushdan qaytmagan besh farzandi hamda beva qolgan to‘rt kelini xotirasiga bag‘ishlangan “Matonat madhiyasi” yodgorlik majmuasi o‘rnatilishi to‘g‘risida ma’lum qilindi.\nEslatib o‘tamiz, 21-iyun kuni mazkur badiiy film ssenariysi “O‘zbekkino“ MA Badiiy Kengashi tomonidan qabul qilingan va tayyorgarlik ishlari boshlab yuborilgan.", "category": "Madaniyat", "title": "Zulfiya Zokirova va uning urushdan qaytmagan besh o‘g‘li haqida film suratga olinadi", "date": "06/25/2019", "url": "https://daryo.uz/2019/06/25/zulfiya-zokirova-va-uning-urushdan-qaytmagan-besh-ogli-haqida-film-suratga-olinadi/"}
{"content": "", "category": "Texnologiyalar", "title": "FIFA iOS va Android smartfonlari uchun rasmiy dastur ishlab chiqdi", "date": "12/02/2013", "url": "https://daryo.uz/2013/12/02/fifa-ios-va-android-platformalari-uchun-rasmiy-ilova-elon-qildi/"}
{"content": "Kataloniyada 1-oktabr kuni hududning Ispaniyadan mustaqilligi masalasida referendum o‘tkazilishi rejalashtirilgan edi. Madridning hatto ovoz berish jarayonini to‘xtatishgacha bo‘lgan urinishlariga qaramay, ko‘plab saylov uchastkalari baribir ochildi, lekin ovoz berish jarayonini maksimal darajada soddalashtirishga to‘g‘ri keldi — shu sababli ham referendum qanchalik ko‘rgazmali maqom olishi hozircha noaniq. Ko‘plab ovoz berish uchastkalariga politsiya bostirib kirib, byulleten uchun mo‘ljallangan urnalarni olib qo‘ydi. Barselonaning turli nuqtalarida va Kataloniyaning boshqa shaharlarida tartibsiz namoyishlar boshlandi, politsiya ularni rezina o‘qlar bilan tarqatishga kirishdi.\n\n1-oktabr referendumi Ispaniya hukumatining uni to‘xtatishga bo‘lgan urinishlariga qaramay boshlandi. 20-sentabrdayoq Kataloniyada Ispaniya Konstitutsiyaviy sudi tomonidan noqonuniy deb topilgan referendumni uyushtirishga aloqadorlarni qo‘lga olish va tintuv qilish ishlari bo‘lib o‘tgan edi. Mahalliy politsiya (Mossos) saylov uchastkalarining ochilishiga yo‘l qo‘ymasligi va maktablarda byulleten va urnalarni olib qo‘yishi kerak edi. Buning oldini olish uchun faollar tunda uchastkalar oldiga kelib, politsiyachilarni shunchaki ichkariga kiritmadi — ular ham kirishga qat’iy uringani yo‘q. Natijada, Kataloniya hukumati ma’lumotlariga ko‘ra, mahalliy vaqt bilan 9:00 da (Toshkent vaqti bilan 10:00 da) saylov uchastkalarining 73 foizi ochildi.\nCentenares de personas pasan su segunda noche en colegios del 1-O para impedir su desalojo #1octL6 https://t.co/8Vfm0KVFPD pic.twitter.com/GK3bYAgBWm\n— laSexta Noticias (@sextaNoticias) October 1, 2017\nSo‘nggi lahzada ovoz berish qoidalariga o‘zgartirishlar kiritildi. Ovoz berish uchastkalari ochilishiga bir soat qolganida, barcha saylov komissiyalari ishga kirisha olmagani sababli, istalgan kataloniyalik istalgan saylov uchastkasida ovoz berishi mumkinligi e’lon qilindi. Takroriy ovoz berishning oldini olish maqsadida “umumiy ro‘yxatga olish” tizimi ishga tushirildi: byulleten berishdan avval komissiya ma’lumotlar bazasi orqali saylovchining ovoz bergan-bermaganligini aniqlab olishi zarur edi. Ovoz berish boshlanganidan bir soat o‘tib Ispaniya Ichki ishlar vazirligi bu ma’lumotlar bazasining serverini hamda barcha saylov uchastkalaridagi internetni uzib qo‘ydi.\n1-La @guardiacivil desactiva el censo universal. Ahora mismo una misma persona puede votar varias veces en distintos colegios #EstamosporTI pic.twitter.com/uit0PRanr0\n— Ministerio del Interior (@interiorgob) October 1, 2017\nOvoz berish jarayoni uchun himoya darajasiga ega bo‘lmagan byulletenlarni ham qabul qilish boshlandi — odamlar uyidagi printeri orqali chiqarib olgan qog‘oz yordamida ham ovoz berishi mumkin bo‘ldi. Ularni Ispaniya uchun odatiy bo‘lgan va saylov sirini ta’minlaydigan konvertlarsiz urnaga tashlash mumkin edi. Rasmiy Madrid bularning bari demokratiyaga hech bir aloqasi bo‘lmagan “saylov sharmandagarchili” deb atadi. Mobil telefon raqami orqali elektron ovoz berishni yo‘lga qo‘yishga urinib ko‘rildi, biroq maxsus sayt yarim soatdan ko‘p ishlamadi.\nAgentes intervienen urnas y papeletas en distintos colegios de #Barcelona. Cumplimos la legalidad #EstamosporTI pic.twitter.com/kqg3LyW7jc\n— Policía Nacional (@policia) October 1, 2017\nOvoz berish uchastkalarini yopish uchun Milliy politsiya va Fuqarolik gvardiyasi kuchlari jalb etildi. Ular binolarga bostirib kirib, saylov urnalari va byulletenlarini olib qo‘ydi. Namoyishchilarga qarshi, jumladan, rezina o‘qlar ham qo‘llanildi; dastlabki ma’lumotlarga ko‘ra, 337 kishi jabrlangan, yana 9 politsiyachi va ikki gvardiyachi ham jarohat olgan. Ispaniya IIV ijtimoiy tarmoqlar #EstamosporTi (ispanchasiga: “Biz sen tomondamiz”) nomli kampaniya boshladi. O‘z navbatida, prokuratura Mossosning harakatlari yuzasidan tekshiruv qo‘zg‘adi — idoraning fikricha, Kataloniya politsiyachilari uchastkalarini yopib qo‘yish haqidagi ko‘rsatmani bajarmagan va gvardiyaga yetarlicha yordam ko‘rsatmayapti.\n\nMadridda ketma-ket ikkinchi kun referendumga qarshi namoyishlar bo‘lib o‘tmoqda. Ovoz berish arafasida, 30-sentabr kuni poytaxt markazida 10 mingga yaqin odam to‘plandi. Ular orasida fashistik shiorlarni ko‘targan millatchilar ham bor edi. Namoyishlar referendum boshlangan 1-oktabr kuni ham davom etdi, yig‘ilganlar “Konstitutsiyaga amal qiling” va “Kataloniya ham Ispaniya” deb hayqirdi.\n\nKataloniya ma’muriyati Madridning harakatlarini qatag‘onning yangi to‘lqini deb atadi va ularni generallissimus Fransisko Franko davri bilan taqqosladi. Referendumda “Barselona”ning bir qator amaldagi va sobiq futbolchilari ovoz berdi, klubning o‘zi esa 1-oktabrga belgilangan “Las-Palmas”ga qarshi Ispaniya chempionati o‘yinini bekor qilishga ham tayyor edi (raqib jamoa mamlakat yaxlitligi belgisi sifatida o‘z libosiga Ispaniya bayroqlarini tiktirib olgandi; biroq o‘yinning bekor qilinishiga Ispaniya ligasi ruxsat bermadi). “Qo‘rqoq bosh vazir Mariano Rahoy shahrimizni politsiya bilan to‘ldirdi. Barselona — tinchlik shahri, u sendan qo‘rqmaydi”, — dedi Barselona meri Ada Kolau. Kataloniyalarning “xotirjam ovoz berishlari” uchun imkon taqdim etish kerakligi haqida Shotlandiya birinchi vaziri Nikola Sterjen ham gapirdi (uning o‘zi ham Britaniyadan mustaqil bo‘lish bo‘yicha shunday referendum o‘tkazish niyatida).", "category": "Dunyo", "title": "Ispaniya hukumati Kataloniya mustaqilligi referendumini amalda yo‘qqa chiqardi: ba’zi saylov uchastkalari ochilmadi, boshqalariga politsiya bostirib kirdi", "date": "10/01/2017", "url": "https://daryo.uz/2017/10/01/ispaniya-hukumati-kataloniya-mustaqilligi-referendumini-amalda-yoqqa-chiqardi-bazi-saylov-uchastkalari-ochilmadi-boshqalariga-politsiya-bostirib-kirdi/"}
{"content": "Myunxenning “Bavariya” futbol klubi hujumchisi Robert Levandovski amaldagi shartnomasini yangilaganidan so‘ng, jamoaning eng katta maosh oluvchi futbolchisiga aylandi. Bu haqda “Chempionat” xabar bermoqda.\n\nBild nashri manbalari bergan axborotga ko‘ra, Polsha terma jamoasi a’zosi “Bavariya”da hujumchi Tomas Myuller va darvozabon Manuel Noyerdan ham ko‘proq maosh oladi.\nXabar berishlaricha, Myuller va Noyerning maoshlari yiliga 15 million yevroni tashkil etadi.\nMa’lumot uchun, Robert Levandovski 2014-yili iyulida “Bavariya”ga o‘tgan va jamoa bilan 2019-yilgacha mo‘ljallangan shartnoma imzolagan. 28 yoshli futbolchining yangi shartnomasi 2021-yil 30-iyungacha amalda bo‘ladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Robert Levandovski “Bavariya”da eng katta maosh oladigan futbolchiga aylandi", "date": "12/14/2016", "url": "https://daryo.uz/2016/12/14/robert-levandovski-bavariyada-eng-katta-maosh-oladigan-futbolchiga-aylandi/"}
{"content": "KXDR Davlat kengashi raisi Kim Chen In tirik va soppa-sog‘. Bu haqda Janubiy Koreya prezidentining maslahatchisi Mun Chjon Inga tayanib, CNN xabar berdi.\n\n“U 13-apreldan buyon Vonsanda. Hozircha hech qanday shubhali harakatlar qayd etilmadi”, — deydi Mun Chjon In.\nAvvalroq CNN telekanali AQSh KXDR yetakchisi Kim Chen Inning sog‘lig‘i jarrohlik amaliyotidan so‘ng yomonlashgani to‘g‘risidagi razvedka ma’lumotlarini o‘rganayotganini ma’lum qilgandi. Daily NK’ning yozishicha, Kim Chen Inda 12-aprel kuni yurak-qon tomir tizimiga bog‘liq jarrohlik amaliyoti o‘tkazilgan. Biroq AQSh prezidenti Donald Tramp Kim Chen Inning sog‘lig‘i yomonlashgani to‘g‘risidagi ma’lumotlar xato ekanligini bildirib, CNN’ga doim ham ishonavermasligini aytgan.\n26-aprel kuni esa KXDRda Kim Chen Inning o‘limi to‘g‘risidagi xabarlar fonida uning nomidan bayonot e’lon qilindi. Pxenyanda sarosima boshlangani haqida xabarlar paydo bo‘lmoqda.\nMavzuga doir: Rossiyalik ekspert Kim Chen Inning ishlayotganligi haqidagi rasmiy xabarlarga munosabat bildirdi\nMa’lumotlarga ko‘ra, Shimoliy Koreyada 2019-yildan buyon hokimiyatni topshirish uchun favqulodda reja tayyorlanmoqda. Mamlakat tepasiga amaldagi rahbar Kim Chen Inning o‘rniga uning singlisi Kim Yo Chjon kelishi mumkin.", "category": "Dunyo", "title": "Janubiy Koreya hukumati Kim Chen Inni tirik va soppa-sog‘ligini ma’lum qildi", "date": "04/27/2020", "url": "https://daryo.uz/2020/04/27/janubiy-koreya-hukumati-kim-chen-inni-tirik-va-soppa-sogligini-malum-qildi/"}
{"content": "Adliya vazirligi o‘z tizimida korrupsiyaga qarshi murosasiz kurash e’lon qilib, shu yil boshida “Korrupsiyaga qarshi kurashish” va “Ochiq adliya” dasturlarini joriy etdi.\n\nO‘zAning yozishicha, ushbu ikki loyiha orqali korrupsiyaga qarshi kurashishda keng jamoatchilik yordamidan foydalanish nazarda tutilgan. Xususan, xodimlar mas’uliyati va javobgarligini oshirish maqsadida fuqarolarga adliya organlarida foto, video va audio qayd etishga ruxsat berildi.\nAdliya organlari va muassasalaridagi korrupsiyaga oid huquqbuzarlik holatlari haqidagi xabarlarni darhol va o‘z vaqtida yetkazilishini ta’minlashga qo‘shimcha imkoniyat yaratish maqsadida telegram ijtimoiy tarmog‘ida “@antikorbot” nomli maxsus bot yaratilgan.\nTa’kidlanishicha, ushbu bot orqali shu kunga qadar 2 mingdan oshiq tezkor xabarlar kelib tushgan. Bu xabarlarga asosan o‘tkazilgan xizmat tekshiruvlari natijasiga ko‘ra tizimda ishlayotgan 18 nafar xodim lavozimidan ozod etilgan. Jumladan, notarius yordamchisi mijozdan ortiqcha pul mablag‘i olganligi uchun o‘sha notarial idoradagi barcha xodimlar bilan tuzilgan mehnat shartnomalari bekor qilingan.\nDavlat notarial idorasi, notarial arxiv va davlat xizmatlari markazlari xodimlari faoliyatida mehnat intizomi, Adliya vazirligi xodimlarining odob-axloq qoidalariga rioya etilishi, shuningdek, ular zimmasiga yuklatilgan vazifalarning bajarilishi ustidan doimiy nazorat olib borish maqsadida 1 028 ta qisqa muddatli tekshirishlar (reyd tadbirlari) o‘tkazilib, 832 nafar mas’ul xodimga tegishli jazo choralari ko‘rilgan.\nShu bilan birga, 670 ta “sirli mijoz” tadbirlari o‘tkazilib, real xizmat oluvchi shaxs sifatida davlat xizmatlari jarayonida qatnashish orqali xizmat ko‘rsatishning sifati, muddati, shart-sharoiti o‘rganilib, 221 nafar mas’ul xodimga tegishli jazo choralari ko‘rilgan.", "category": "Mahalliy", "title": "Adliya organlarida 221 nafar xodimga jazo tayinlandi", "date": "08/01/2019", "url": "https://daryo.uz/2019/08/01/adliya-organlarida-221-nafar-xodimga-jazo-tayinlandi/"}
{"content": "FIFA 2016-yilning eng yaxshi goli uchun taqdim etiladigan mukofotga da’vogarlik qiluvchi uch futbolchining nomini oshkor etdi. Bu haqda “TASS” xabar bermoqda.\n\nNomzodlar sifatida Braziliyaning “Korintians” jamoasi yarim himoyachisi Marlon, 17 yoshgacha bo‘lgan Venesuela ayollar terma jamoasi futbolchisi Danyushka Rodriges va Malayziyaning “Penang” jamoasi tarkibida to‘p suruvchi Moxd Fayz Subri ko‘rsatildi.\n2009-yilda FIFA eng yaxshi gol mualliflariga topshiriladigan Ferens Pushkash nomli mukofotni ta’sis etgan edi. G‘olib ishqibozlar o‘rtasida o‘tadigan onlayn so‘rovda aniqlanadi.", "category": "Sport", "title": "FIFA yilning eng yaxshi goli muallifligiga uch nomzod ko‘rsatdi", "date": "12/02/2016", "url": "https://daryo.uz/2016/12/02/fifa-yilning-eng-yaxshi-goli-muallifligiga-uch-nomzod-korsatdi/"}
{"content": "15-iyun kuni Nukus garnizoni harbiy xizmatchilari va ularning oila a’zolari “Biz sog‘lom turmush tarafdorimiz” shiori ostida salomatlik aksiyasida ishtirok etdi. Bu haqda Shimoli-g‘arbiy harbiy okrug matbuot xizmati “Daryo”ga xabar bermoqda.\n\nNukus shahrining Beruniy ko‘chasi chorrahasidan boshlangan 5 kilometrli yurish aksiyasi garnizon Ma’naviyat va ma’rifat markazi oldida yakunlandi. Aksiyada mingga yaqin harbiy xizmatchilar, shahar aholisi hamda Qurolli Kuchlar faxriylari faol ishtirok etdi.\n\nEng faol ishtirokchi oilalar Shimoli-g‘arbiy harbiy okrug qo‘shinlari qo‘mondonligi tomonidan diplom hamda sovg‘alar bilan taqdirlandi.\n\nTa’kidlash joizki, Prezident tashabbusi bilan mamlakat bo‘ylab o‘tkazib kelinayotgan sog‘lomlashtirish tadbirlari orqalini aholi sog‘lom turmush tarzini olib borishni odat qilishiga, ayniqsa yoshlar va ayollar salomatligini tiklashga, ortiqcha vazndan xalos bo‘lishga xizmat qilib kelmoqda.\n\nOdatga kirib qolgan sog‘lomlashtirish tadbirlari harbiy xizmatchilar oila a’zolarining nafaqat jismoniy salomatligi, balki oilalar o‘rtasida jipslik, hamjihatlikni ham ta’minlamoqda.\n\n\n", "category": "Mahalliy", "title": "Nukusda harbiylar salomatlik aksiyasini o‘tkazdi (foto)", "date": "06/16/2019", "url": "https://daryo.uz/2019/06/16/nukusda-harbiylar-salomatlik-aksiyasini-otkazdi-foto/"}
{"content": "7-dekabr kuni tongda bitkoin kursi ilk marta 15 ming dollardan oshdi, deb yozadi Afisha Daily.\n\nToshkent vaqti bilan soat 13:24 da qayd etilgan maksimumda kriptovalyuta qariyb 15,1 ming dollarga baholangan bo‘lsa, keyinroq uning narxi 15 ming dollarga tushgan.\nBu kechagi savdolar yopilgan vaqtdagi ko‘rsatkichdan 17,8 foizga ko‘p.\nKecha, 6-dekabr kuni kriptovalyuta birjalarida bitkoinning qiymati 13 ming dollardan oshgan edi.", "category": "Dunyo", "title": "Bitkoin kursi ilk marta 15 ming dollardan oshdi", "date": "12/07/2017", "url": "https://daryo.uz/2017/12/07/bitkoin-kursi-ilk-marta-15-ming-dollardan-oshib-ketdi/"}
{"content": "Moskva viloyat sudi Rossiyada birinchi bor narkotiklar savdosi uchun umrbod qamoq jazosini belgiladi. Bu haqda sud matbuot kotibi Natalya Osipova ma’lum qildi, deya xabar beradi “TASS”.\n\n“Sud Tojikiston fuqarosi Sherali Tabarovga umrbod ozodlikdan mahrum etish jazosini tayinladi. Jazo qattiq tartibli koloniyada o‘taladi”, — dedi Osipova.\nMazkur jinoiy ishning boshqa qatnashchilari 6 yildan 25 yilgacha qamoq jazosiga hukm qilindi. Yana 5 kishi xalqaro qidiruvga berildi.\n15 kishidan iborat jinoiy guruhga yetakchilik qilgan Sherali Tabarov Afg‘oniston va Tojikistondan Rossiyaga umumiy hisobda 600 kilogram geroin yetkazib berishda ayblandi.", "category": "Dunyo", "title": "Rossiyada birinchi bor narkotiklar savdosi uchun umrbod qamoq jazosi belgilandi", "date": "12/22/2017", "url": "https://daryo.uz/2017/12/22/rossiyada-birinchi-bor-narkotiklar-savdosi-uchun-umrbod-qamoq-jazosi-belgilandi/"}
{"content": "Samsung kompaniyasi sentabr boshida SIM-karta o‘rnatiladigan Gear Solo aqlli soatini e’lon qilishi mumkin. Bu haqda Phonearena.com ma’lumotiga asoslanib “Parol” nashri xabar berdi.\n\nGear Solo aqlli soati taqdim etilishi haqidagi mish-mishlar yil boshida paydo bo‘lgan edi. Uning avvalgi Samsung aqlli soatlari – Gear Live, Gear 2, Galaxy Gear’lardan farqi SIM-karta o‘rnatish mumkinligidadir. Gear Solo’ning ushbu xususiyati sabab uni smartfonsiz ham ishlatish mumkin bo‘ladi.\nYangi aqlli soat Gear Live kabi Android yoki Gear 2 kabi Tizen operatsion tizimida ishlashi haqida ma’lumot yo‘q.\nShuningdek, yangi Galaxy Note smartfonining e’lon qilinishi 3-sentabrda bo‘lishi kutilayotgan bo‘lsa, Janubiy Koreyaning Yonhap News nashri ma’lumotiga ko‘ra, Gear Solo aqlli soatining e’lon qilinish sanasi 4-sentabrda bo‘lishi mumkin.", "category": "Texnologiyalar", "title": "Sentabr boshida SIM-karta o‘rnatsa bo‘ladigan Samsung Gear Solo aqlli soati e’lon qilinishi mumkin", "date": "08/08/2014", "url": "https://daryo.uz/2014/08/08/sentabr-boshida-sim-karta-ornatsa-boladigan-samsung-gear-solo-aqlli-soati-elon-qilinishi-mumkin/"}
{"content": "FIFA 2014-yilning eng yaxshi futbolchisiga nomzod bo‘lgan o‘yinchilar ro‘yxatini e’lon qildi, deb xabar bermoqda Stadion.uz.\n\nTerma jamoalar bosh murabbiylari va sardorlari, shuningdek, France Football tomonidan tanlab olingan jurnalistlar aynan mana shu kengaytirilgan ro‘yxatdagilarga ovoz berishlari lozim. Mazkur 23 kishilik ro‘yxat FIFA va France Football ekspertlari tomonidan tuzilgan.\n“Oltin to‘p-2014” uchun da’vogar futbolchilar ro‘yxati:\nGaret Beyl (Uels), Karim Benzema (Fransiya), Diyego Kosta (Ispaniya), Tibo Kurtua (Belgiya), Krishtianu Ronaldu (Portugaliya), Anxel Di Mariya (Argentina), Mario Gyotse (Germaniya), Eden Azar (Belgiya), Zlatan Ibrohimovich (Shvetsiya), Andres Inesta (Ispaniya), Toni Kroos (Germaniya), Filipp Lam (Germaniya), Xaver Maskerano (Argentina), Lionel Messi (Argentina), Tomas Myuller (Germaniya), Manuel Noyer (Germaniya), Neymar (Braziliya ), Pol Pogba (Fransiya), Serxio Ramos (Ispaniya), Aryen Robben (Gollandiya), Jeyms Rodriges (Kolumbiya), Bastian Shvaynshtayger (Germaniya), Yaya Ture (Kot-d’Ivuar).\n1-dekabr kuni “Oltin to‘p”ga da’vogar bo‘layotgan 3 nafar futbolchining nomi e’lon qilinsa, sovrin 2015-yil 12-yanvar kuni tantanali marosimda topshiriladi.", "category": "Sport", "title": "FIFA “Oltin to‘p-2014” so‘rovnomasiga kiritilgan futbolchilar ro‘yxatini e’lon qildi", "date": "10/28/2014", "url": "https://daryo.uz/2014/10/28/fifa-oltin-top-2014-sorovnomasiga-kiritilgan-futbolchilar-royxatini-elon-qildi/"}
{"content": "“Chelsi” klubining sobiq sardori Jon Terri 2012/13-yilgi mavsumda londonliklarni boshqargan Rafael Benites bilan munosabati haqida gapirdi.\n\n“Rostini aytsam, qiyin bo‘lgan. Rafa kelgan paytda u bilan ishlashni sabrsizlik bilan kutgandim. Muxlislar uni qabul qila olmadi va ilk kundanoq uning iste’fosini istadi.\nU “Chelsi”da yetarlicha muvaffaqiyat qozondi deyish mumkin, biz Yervopa Ligasida g‘olib chiqqandik. Biroq shaxsan o‘zim o‘sishni va biror nima o‘rganishni xohlardim. Har bir o‘yinchiga imkoniyat berish kerak, bu imkoniyatdan foydalana olish o‘ziga bog‘liq, biroq biz birinchi kundanoq chiqisha olmadik.\nBenites har majlisda shuni qaytarardi: “Biz “Liverpul”da bunday qilardik”. U bilan uchrashishim va shunday deyishim kerak edi: “Murabbiy, siz “Liverpul”ni unutishingiz kerak, bunday deyaverish yaramaydi. Hozir “Chelsi”dasiz, yigitlarga bu yoqmaydi”.\nBenites kelgan vaqtda jarohat olgandim, rostini aytsam, menga oson bo‘lmagandi. Jarohat sabab olti haftaga safdan chiqdim, keyinchalik qaytdim, bir nechta o‘yin o‘tkazdim, “Fulhem”ga safarda ikkita gol urdim. Ammo keyingi o‘yinda tarkibdan joy olmadim. Bularning hammasi asta-sekin yig‘ilib borardi”, — deydi Terri.\nJon Terri 1998—2017-yillar mobaynida londonliklar jamoasida harakat qilgan.", "category": "Sport", "title": "Jon Terri: Rafael Benites bilan birinchi kundanoq chiqisha olmaganman", "date": "04/24/2020", "url": "https://daryo.uz/2020/04/24/jon-terri-rafael-benites-bilan-birinchi-kundanoq-chiqisha-olmaganman/"}
{"content": "“Manchester Yunayted” futbol klubi Premyer Liganing joriy mavsumdagi o‘yinlari tomoshabinsiz o‘tkazilsa yoki bekor qilinadigan bo‘lsa ham o‘z xodimlariga maoshni to‘liq to‘lab beradi. Bu haqda klub matbuot xizmati ma’lum qildi.\n\nAvvalroq koronavirus pandemiyasi sabab Angliya chempionati bahslari 30-aprelga qadar qoldirilgani ma’lum bo‘lgandi. Chempionatning qolgan bahslari tomoshabinlarsiz neytral maydonda o‘tishi mumkinligi xabar qilingan.\nShuningdek, “Liverpul” jamoasi ham har qanday holatda “Enfild” xizmatchilariga maoshlar to‘liq berilishini ma’lum qilgan.\nMavzuga doir:", "category": "Sport", "title": "“Manchester Yunayted” APL bahslari bekor qilinsa ham klub xodimlari maoshini to‘liq beradi", "date": "03/20/2020", "url": "https://daryo.uz/2020/03/20/manchester-yunayted-apl-bahslari-bekor-qilinsa-ham-klub-xodimlari-maoshini-toliq-beradi/"}
{"content": "Rossiyaning Moskva viloyati, Mitishchi shahrida bir yoshli bolani o‘ldirganlikda gumon qilingan ayol hibsga olindi. Bu haqda “RBK” xabar qilmoqda.\n\nRossiya Tergov qo‘mitasi Podmoskovye boshqarmasining ta’kidlashicha, 59 yoshli ayol aybiga iqror bo‘lib, ariza yozdi.\nSo‘roq davomida aniqlanishicha, ayol 28-yanvardan 29-yanvarga o‘tar kechasi qizi, o‘g‘li, o‘g‘liga hamxona bo‘lgan ayol va uning bir yoshli farzandi bilan birga taomlanib, spirtli ichimlik iste’mol qilgan. Ma’lum bir vaqt o‘tgach, bolaning yig‘isi 59 yoshli ayolning asabiga tega boshlagach, u bolani to‘qqizinchi qavatning derazasidan ko‘chaga otib yuborgan. Go‘dak voqea joyida halok bo‘lgan. O‘tkinchilar uning jasadini ertalab ko‘rib qolgan.\nAyolga nisbatan Rossiya Federatsiyasi Jinoyat Kodeksining 105-moddasi, 2-qismi, “v” bandi (voyaga yetmaganni o‘ldirish) bilan jinoyat ishi qo‘zg‘atildi.", "category": "Dunyo", "title": "Rossiyaning Mitishchi shahrida bolani derazadan otib yuborgan ayol aybiga iqror bo‘ldi", "date": "01/30/2016", "url": "https://daryo.uz/2016/01/30/rossiyaning-mitishchi-shahrida-bolani-derazadan-otib-yuborgan-ayol-aybiga-iqror-boldi/"}
{"content": "Suriyadagi harbiy to‘qnashuvlarda hukumat qo‘shinlari tomonida turib kurashgan Rossiya fuqarosi, Davlat Dumasining Rossiya liberal-demokratik partiyasidan deputati Mixail Degtyaryovning yordamchisi Sergey Morozov halok bo‘ldi. Bu haqda, Reuters’ga tayanib, “RBK” xabar bermoqda.\n\nMa’lumotga ko‘ra, u va halok bo‘lgan yana bir Rossiya fuqarosi — Maksim Kolganov Suriyaga xususiy harbiy kompaniya xodimlari sifatida borgan edi.\nReuters’ga ko‘ra, 38 yoshli Morozov 2016-yilning 9-martida, uning bo‘linmasi Palmira yaqinida artilleriyadan o‘qqa tutilganida halok bo‘lgan edi. Jangda yaralangan Morozov shifoxonaga yetib bormay, yo‘lda jon bergan.\nDeputat Degtyaryov Morozov do‘sti bo‘lganini aytgan holda uning o‘limini tasdiqladi.\n38 yoshli Kolganov esa shu yilning fevralida Aleppo yaqinidagi otishmada halok bo‘lgani aytilmoqda.\nIkkisi ham Jasorat ordeni bilan mukofotlangani ma’lum.\nMorozov va Kolganov Ukrainadagi harbiy harakatlarda ishtirok etgani agentlik tomonidan xabar qilinmoqda.\n“U harbiy emas edi, oddiy yigit, oilaparvar, mayda tadbirkor edi. Bir necha yil u bilan aloqam bo‘lmadi. U ko‘ngilli sifatida Donbassga ketganini bilaman”, — dedi Degtyaryov.", "category": "Dunyo", "title": "Reuters: Suriyada Rossiya Dumasi deputatining sobiq yordamchisi halok bo‘ldi", "date": "11/03/2016", "url": "https://daryo.uz/2016/11/03/reuters-suriyada-rossiya-dumasi-deputatining-sobiq-yordamchisi-halok-boldi/"}
{"content": "Ispaniyaning “Barselona” jamoasi rahbariyati argentinalik hujumchi Lionel Messi bilan shartnomani uzaytirish borasida ish olib borishda davom etmoqda, deya ma’lum qildi “Chempionat”.\n\nTa’kidlanishicha, Argentina terma jamoasi sardori otasi bilan birgalikda “Real”ga qarshi navbatdagi “El-Klasiko”dan so‘ng 2018-yilning yoziga qadar amal qiluvchi kelishuvini uzaytirish bo‘yicha katloniyaliklar bilan muzokara o‘tkazishni rejalashtirmoqda.\n“Barselona” bonuslarsiz Messiga yiliga 24 million yevrodan oshadigan maosh taklif qilmoqchi. Ayni damda uning maoshi turli bonuslar bilan 29 million yevroni tashkil etmoqda.\nQayd etish joiz,ilgariroq matbuotda argentinalik futbolchi “Barselona” bilan kelishuv muddatini uzaytirmaslikka qaror qilgani haqida xabar tarqaldi. Goal’ning Messiga yaqin bo‘lgan manbasi bu haqiqat emasligini bildirdi. Keyinroq Messi Yangi yil bayramidan so‘ng kataloniyaliklar bilan shartnomasini uzaytirish borasida muzokara o‘tkazishi ma’lum qilingandi.\nBir muddat avval esa Lionel Messi futbolchilik faoliyatini o‘zining birinchi klubi – Argentinaning “Nyuellz Old Boyz” klubida yakunlamoqchi ekani hamda kataloniyaliklar bilan yangi shartnoma imzolansa, u yerga ketish imkonini beruvchi bandning kiritilishini istayotgani haqida xabar berilgandi.\nMa’lumot uchun, Ispaniya chempionati 14-turidan o‘rin olgan “Barselona” va “Real” o‘rtasidagi “El-Klasiko” 3-dekabr kuni “Kamp Nou” stadionida bo‘lib o‘tadi. Uchrashuv Toshkent vaqti bilan soat 20:15 da boshlanishi rejalashtirilgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Messi “Real”ga qarshi o‘yindan so‘ng “Barselona” bilan shartnomasini uzaytirish bo‘yicha muzokara o‘tkazadi", "date": "11/21/2016", "url": "https://daryo.uz/2016/11/21/messi-realga-qarshi-oyindan-song-barselona-bilan-shartnomasini-uzaytirish-boyicha-muzokara-otkazadi/"}
{"content": "Aktyor Ulug‘bek Qodirov to‘ylarda qo‘shiq aytishni boshladi, deya xabar bermoqda “Bekajon” gazetasi.\n\n“Uning ‘Yomg‘ir’ nomli qo‘shig‘i internet saytlari orqali premyera qilinib, ommaga taqdim etilganidan ko‘pchilik xabardor. Endi Qodirov to‘ylarda qo‘shiq aytishni boshladi”, —deb yozadi gazeta.\nGazeta xabarida qayd etilishicha, Qodirovning Toshkentdagi to‘yxonalardan birida qo‘shiq kuylayotgani tasvirlangan videolar ijtimoiy tarmoqlar va messenjerlar orqali tarqalgan.", "category": "Madaniyat", "title": "Aktyor Ulug‘bek Qodirov to‘ylarda qo‘shiq aytishni boshladi", "date": "04/10/2016", "url": "https://daryo.uz/2016/04/10/aktyor-ulugbek-qodirov-toylarda-qoshiq-aytishni-boshladi/"}
{"content": "Muhofaza etiladigan tabiiy hududlar sohasida davlat boshqaruvi tizimini takomillashtirish chora-tadbirlari to‘g‘risida Prezident qarori qabul qilindi. Bu haqda “Huquqiy axborot” kanali ma’lum qildi.\n\nQarorga muvofiq, O‘rmon xo‘jaligi davlat qo‘mitasi tasarrufida bo‘lgan Chotqol biosferasi, Zomin, Surxon, Nurota va Qizilqum davlat qo‘riqxonalari, Quyi Amudaryo davlat biosfera rezervati hamda Davlat qo‘riqxonalari, milliy bog‘lar va ovchilik xo‘jaliklari boshqarmasi Davlat ekologiya qo‘mitasi tizimiga o‘tkazildi.\n2019–2022-yillarda Qoraqalpog‘iston Respublikasi hududida quyidagi 5 ta muhofaza etiladigan tabiiy hududlar tashkil etiladi:\n“Janubiy Ustyurt” davlat qo‘riqxonasi;\n“Beltov”, “Oqpetki” va “Oqdaryo-Qozoqdaryo ikki daryo oralig‘i” davlat buyurtma qo‘riqxonalari;\n“Sudochye” davlat buyurtma qo‘riqxonasi negizida “Sudochye ko‘llar tizimi” davlat buyurtma qo‘riqxonasi.\nShuningdek, Davlat ekologiya qo‘mitasi markaziy apparati tuzilmasida Bioxilmaxillik va muhofaza etiladigan tabiiy hududlar bosh boshqarmasi tashkil etiladi.\nQaror bilan, 2019–2022-yillarda muhofaza etiladigan tabiiy hududlar tizimini rivojlantirish bo‘yicha “Yo‘l xaritasi” tasdiqlandi.", "category": "Mahalliy", "title": "O‘zbekistondagi bir qator qo‘riqxonalar Davlat ekologiya qo‘mitasi tizimiga o‘tkazildi", "date": "03/25/2019", "url": "https://daryo.uz/2019/03/25/o%ca%bbzbekistondagi-bir-qator-qo%ca%bbriqxonalar-davlat-ekologiya-qo%ca%bbmitasi-tizimiga-o%ca%bbtkazildi/"}
{"content": "Departamentning Surxondaryo viloyati Jarqo‘rg‘on tuman bo‘limi va tuman prokuraturasi xodimlari tomonidan o‘tkazilgan tezkor tadbirda Yer tuzish va ko‘chmas mulk kadastri davlat korxonasi Jarqo‘rg‘on tuman filiali mutaxassisi S.X. fuqaro U.X.dan uning otasiga tegishli 22 sotix yer uchastkasining kadastr hujjatlarini tanishlari orqali rasmiylashtirib berish evaziga 3,6 mln so‘m pullarni xizmat xonasida olayotgan vaqtda ashyoviy dalillar bilan ushlangan. Bu haqda Bosh prokuratura matbuot xizmati xabar bermoqda.\n\nMazkur holat yuzasidan fuqaro S.X.ga nisbatan O‘zbekiston Respublikasi Jinoyat kodeksining tegishli moddalari bilan jinoyat ishi qo‘zg‘atilib, tergov harakatlari o‘tkazilmoqda.", "category": "Mahalliy", "title": "Surxondaryoda kadastr hujjatlarini 3,6 mln so‘mga rasmiylashtirib bermoqchi bo‘lgan shaxs qo‘lga olindi", "date": "01/24/2019", "url": "https://daryo.uz/2019/01/24/surxondaryoda-kadastr-hujjatlarini-36-mln-so%ca%bbmga-rasmiylashtirib-bermoqchi-bo%ca%bblgan-shaxs-qo%ca%bblga-olindi/"}
{"content": "Hindistonlik Narinder Batra Xalqaro chim ustida xokkey federatsiyasining yangi prezidenti etib saylandi. Bu haqda “TASS” xabar bermoqda.\n\nSaylov Xalqaro chim ustida xokkey federatsiyasining Dubay shahrida o‘tkazilgan 45-kongressida bo‘lib o‘tdi. Batra 68, irlandiyalik David Balbirini 29, avstriyalik Ken Rid esa 14 ovoz to‘pladi. Sakkizta milliy federatsiya ovoz berishdan bosh tortdi.\nXalqaro chim ustida xokkey federatsiyasining sobiq prezidenti ispaniyalik Leandro Negre tashkilotning faxriy prezidentiga aylandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Hindistonlik Narinder Batra Xalqaro chim ustida xokkey federatsiyasi prezidenti etib saylandi", "date": "11/13/2016", "url": "https://daryo.uz/2016/11/13/hindistonlik-narinder-batra-xalqaro-chim-ustida-xokkey-federatsiyasi-prezidenti-etib-saylandi/"}
{"content": "Pop musiqa qirolichasi Madonna hali hamon kiyimlari yuzasidan tanqidga uchramoqda. Aytishlariga qaraganda, o‘tgan 30 yil davomida xonanda va aktrisa o‘z uslubiga ega bo‘lolmadi.\n\nXonandanin so‘nggi sayrga chiqishi paparatsilar tomonidan tasvirga muhrlandi. Madonna klassik va sport kiyimlarini aralash tarzda kiyib olgandi.\n\nRostdan ham Madonna didsizmi?", "category": "Madaniyat", "title": "Didsiz Madonna", "date": "02/05/2013", "url": "https://daryo.uz/2013/02/05/didsiz-madonna/"}
{"content": "Manzuraning “Sevgi sinovi” nomli taronasi uchun Narimon Sultonxojayev rejissyorligi va operatorligi ostida klip suratga olindi, deb yozadi Popcorn.uz.\n\nMazkur klip syujeti ustida ikki nafar rejissyor mehnat qildi. Ravshan Norboyev bilan hamkorlikda tayyorlanayotgan klip voqeasi hayotdan olingan.\nManzuraning noodatiy uslubni yaratishda Xilola Sher yordam bergan.\nKlipda shuningdek, bir qator aktyorlar jamoasi ishlagan. Tez kunlarda klip omma e’tiboriga taqdim etilishi kutilmoqda.", "category": "Madaniyat", "title": "Manzuraning “Sevgi sinovi” nomli taronasi uchun klip suratga olindi", "date": "07/16/2014", "url": "https://daryo.uz/2014/07/16/manzuraning-sevgi-sinovi-nomli-taronasi-uchun-klip-suratga-olindi/"}
{"content": "31-may kuni amerikalik aktrisa, “Kelajakka qaytib” filmi bosh qahramonining onasi rolini ijro etgan Lia Tompson 55 yoshga to‘ldi. Shu munosabat bilan “Gazeta.ru” aktrisaning esda qolarli rollari aks etgan fotojamlanmani taqdim etdi.\n\nLia Tompson 1961-yilda tug‘ilgan. Bolaligi va o‘smirligida Amerika balet teatrida raqs tushgan, 20 yoshida esa kinodagi faoliyatini boshlagan.\n\nBir qancha filmlarda ikkinchi darajali rollarni ijro etgach, 1985-yilda Robert Zemekis tomonidan “Kelajakka qaytib” filmiga taklif qilingan.\nUnda aktrisa bosh qahramon Marti Makflayning onasi — Lorreyn Beynsning rolini ijro etgan.\n\n\nShuningdek, trilogiyaning uchinchi qismida u bosh qahramonning 1885-yildagi ayol ajdodi Meggi Makflay obrazini jonlantirgan.\n\n\nAktrisaning hisobida 90 ga yaqin kino va televideniye ishlari bo‘lib, ularda Tompson asosan ikkinchi darajali obrazlarni gavdalantirgan.\n\n\n", "category": "Madaniyat", "title": "31-may kuni “o‘tmishdan kelgan qiz” 55 yoshga to‘ldi", "date": "05/31/2016", "url": "https://daryo.uz/2016/05/31/31-may-kuni-otmishdan-kelgan-qiz-55-yoshga-toldi/"}
{"content": "Yakka tartibdagi tadbirkorlar uchun bank hisob raqamini onlayn ochish imkoniyati paydo bo‘ldi, deb “Daryo”ga ma’lum qildi Davlat xizmatlari agentligi axborot xizmati.\n\nMa’lum qilinishicha, avval ushbu qulaylik faqatgina yuridik shaxslar uchun mavjud bo‘lgan.\nFirma ochgandan so‘ng yoki yakka tartibdagi tadbirkor sifatida ro‘yxatdan o‘tgach, ixtiyorga ko‘ra bankni tanlash, so‘ngra 5 daqiqa ichida bank hisob raqamini ochish mumkin. Shuningdek, hisob raqamini Davlat xizmatlari markazlariga tashrif buyurgan holda yoki elektron tarzda fo.birdarcha.uz sayti orqali ochish mumkin.\nDavlat xizmatlari agentligi \nQo‘shimcha qilinishicha, bugungi kunda O‘zbekistonda faoliyat yuritayotgan 27 ta bank orqali DXM yoki onlayn formatda hisob raqami ochish imkoni mavjud.", "category": "Mahalliy", "title": "Yakka tartibdagi tadbirkorlar onlayn tarzda bankda hisob raqam ochishi mumkin", "date": "10/08/2019", "url": "https://daryo.uz/2019/10/08/yakka-tartibdagi-tadbirkorlar-onlayn-tarzda-bankda-hisob-raqam-ochishi-mumkin/"}
{"content": "AQShda gastrol safari bilan bo‘lib turgan “Yalla” ansambli 6-yanvarda Nyu-Yorkdagi “Uzoq yillik” markazida o‘zining birinchi konsertini berdi. The Bukharian Times gazetasi jurnalisti Rafael Nektalov ansambl rahbari Farrux Zokirovdan intervyu oldi, deb yozmoqda “Kultura.uz”.\n\nFarrux Zokirov jurnalistning savollariga javob berar ekan, AQSh so‘nggi safari bundan 20 yil avval bo‘lgani va bu vaqt ichida nevarali bo‘lganini aytgan.\nO‘zining 70 yoshi munosabat bilan tabrikni qabul qilib olgan Farrux Zokirov 2021-yilda ansamblning 50 yoshga to‘lishini ta’kidlab o‘tgan. Shuningdek, u 7-yanvarda Nyu-Yorkda yashovchi yagona opasi Luizaning tug‘ilgan kuni ekanligini va uning 80 yoshga to‘lishini aytib o‘tgan.\nMen uni sahnadan turib, bir necha yil avval unga bag‘ishlab yozilgan hamda mamlakatimizda va xorijda ommabop bo‘lgan qo‘shiqni kuylab tabriklashni istardim. U har kuni bajon-u dil ijro etiladi: “Sen bo‘lmasang yonimda”.\nFarrux Zokirov, “Yalla” ansambli rahbari\nJurnalistning nima uchun ansamblda solistlar faqat erkaklar bo‘lgani haqida bergan savoliga Farrux Zokirov bunga gastrollarning ko‘p bo‘lishi va bu ba’zan ayol kishi uchun noqulayliklar tug‘dirishi mumkinligini ko‘rsatib, javob bergan.\nAnsamblning AQShdagi konsertlarida “Uchquduq”, “Majnuntol”, “Choyxona” va boshqa qo‘shiqlar ijro etiladi.", "category": "Madaniyat", "title": "Farrux Zokirov: Opamni 80 yoshga to‘lishini unga bag‘ishlangan qo‘shiq bilan tabriklashni istardim", "date": "01/07/2018", "url": "https://daryo.uz/2018/01/07/farrux-zokirov-opamni-80-yoshga-tolishini-unga-bagishlangan-qoshiq-bilan-tabriklashni-istardim/"}
{"content": "Facebook rahbari Mark Sukerberg ijtimoiy tarmoq top-menejerlaridan faqat Android operatsion tizimida ishlaydigan smartfonlardan foydalanishni talab qildi. Bu haqda The New York Times xabar bermoqda.\n\nTaxminlarga ko‘ra, bu qaror 2018-yil martida Apple rahbari Tim Kuk MSNBC telekanaliga bergan intervyusida Facebook’ni tanqid qilganidan so‘ng qabul qilingan.\nO‘shanda Tim Kuk Facebook’ni shaxsiy ma’lumotlarning tarqalib ketishiga doir Cambridge Analytica kompaniyasi bilan bog‘liq mojaro uchun tanqid qilgan va Apple foydalanuvchilarning “shaxsiy hayoti bilan savdo qilmoqchi emas”ligini bildirgan edi.\nFacebook kompaniyasi vakillari The New York Times’da chiqqan maqolaga munosabat bildirdi. Qayd etishlaricha, xodimlar va rahbarlarning Android’dan foydalanishga o‘tishi qo‘llab-quvvatlanadi, chunki bu “jahondagi eng ommabop operatsion tizim”. Shunga qaramay, Facebook’ning bir qator menejerlari Twitter’ga iPhone orqali xabar yozmoqda.", "category": "Texnologiyalar", "title": "Sukerberg Facebook menejerlariga faqat Android-telefonlardan foydalanishni buyurdi", "date": "11/16/2018", "url": "https://daryo.uz/2018/11/16/sukerberg-facebook-menejerlariga-faqat-android-telefonlardan-foydalanishni-buyurdi/"}
{"content": "Google Analytics statistika xizmati ma’lumotlariga ko‘ra, “Daryo” internet-nashriga 2014-yil davomida 1 439 772 mushtariy (unikal inson) tashrif buyurgan. 2013-yilda saytimiz sahifalariga 225 346 kishi kirgan bo‘lib, 2014-yilda mushtariylar soni 6 barobarga o‘sdi.\n\nMushtariylar “Daryo”ga bir marta emas, balki bir necha bor tashrif buyurganini hisobga olsak, 2014-yilda saytimizga qariyb 14 million tashrifchi tashrif buyurgan. Tashrifi davomida ular 46 million sahifani tomosha qilgan. Ya’ni, har bir tashrif doirasida tashrifchi 3 dan ortiq sahifani ko‘rgan.\nSaytga kirish uchun tashrifchilarning qariyb 76 foizi mobil qurilmalardan, 23 foizi kompyuterlardan, 1 foizi esa planshetlardan foydalangan.\n[divide style=\"2\"]\nFursatdan foydalanib, saytimizga tashrif buyurgan 1 439 772 kishiga o‘z minnatdorchiligimizni bildiramiz. Siz azizlar bo‘lmaganda, xabarlarimizni o‘qimaganda, bizni tanqid qilmaganida biz hech kimga kerak bo‘lmagan bo‘lar edik.\n2015-yilda ham “Daryo”da yangiliklarda boxabar bo‘ling! Yangiliklar daryosidan chetda qolib ketmang!", "category": "Texnologiyalar", "title": "2014-yil davomida “Daryo”ga 1,4 milliondan ortiq kishi tashrif buyurdi", "date": "01/05/2015", "url": "https://daryo.uz/2015/01/05/2014-yil-davomida-daryoga-14-milliondan-ortiq-kishi-tashrif-buyurdi/"}
{"content": "“Qurilish sohasida davlat boshqaruvi tizimini tubdan takomillashtirish chora-tadbirlari to‘g‘risida”gi Prezident farmoni qabul qilindi. Bu haqda Adliya vazirligining Telegram’dagi “Huquqiy axborot” kanali orqali ma’lum qilindi.\n\nFarmon bilan:\n- Davlat arxitektura va qurilish qo‘mitasi negizida Qurilish vazirligi;\n- Davlat arxitektura va qurilish qo‘mitasi huzuridagi Rivojlantirish va moddiy rag‘batlantirish jamg‘armasi hamda Ta’lim muassasalarini qo‘llab-quvvatlash jamg‘armasi bazasida Qurilish vazirligi faoliyatini qo‘llab-quvvatlash jamg‘armasi;\n- Qurilishda standartlashtirish va sertifikatlash respublika markazi Qurilishda standartlashtirish respublika markazi etib qayta tashkil qilindi.\nQuyidagilar tugatildi:\n- Qurilish sohasida islohotlarning amalga oshirilishi monitoringi va faoliyatni litsenziyalash bo‘yicha Respublika komissiyasi;\n- Davlat arxitektura va qurilish qo‘mitasi huzuridagi Shaharsozlik faoliyatini axborot bilan ta’minlash markazi;\n- Davlat arxitektura va qurilish qo‘mitasi huzuridagi Kapital qurilishda iqtisodiy islohotlar va narxlarni shakllantirish markazi.\nLoyiha boshqaruvi milliy agentligiga 2018-yil 1-iyulga qadar muddatda akkreditatsiya mexanizmini joriy etish orqali qurilish sohasida texnik nazoratga oid davlatning ayrim funksiyalarini xususiy sektorga o‘tkazish bo‘yicha taklif kiritish vazifasi yuklandi.", "category": "Mahalliy", "title": "O‘zbekistonda Qurilish vazirligi tashkil etildi", "date": "04/02/2018", "url": "https://daryo.uz/2018/04/02/ozbekistonda-qurilish-vazirligi-tashkil-etildi/"}
{"content": "13 milliondan ziyod mehnatga yaroqli aholisi bor O‘zbekistonda ish haqidan qonuniy soliq to‘laydiganlar soni 4,6 millionni tashkil qiladi. Bunga respublikada jismoniy shaxslar daromadiga solinadigan soliq tartibi murakkablashib ketganligi sabab bo‘ldi, deb hisoblaydi O‘zbekiston Respublikasi Davlat soliq qo‘mitasi Daromadlarga soliq solish boshqarmasi bosh inspektori Komil Sayidov. Uning fikrlarini “Novosti Uzbekistana” e’lon qildi.\n\n2018-yilda maosh eng kam ish haqining bir baravaridan besh baravarigacha bo‘lsa — 7,5 foiz, besh baravaridan o‘n baravarigacha oralig‘ida — 16,5 foiz, undan yuqori miqdorda oylik olinsa, 22,5 foiz soliq ushlanar, bu soliqlar miqdorining o‘zi ham o‘sib boruvchi shkala bo‘yicha kishini chalkashtirib yuboradigan darajada murakkablashib ketardi. Qo‘shimchasiga, ish haqidan budjetdan tashqari Pensiya jamg‘armasi uchun 8 foizlik majburiy sug‘urta to‘lovi undirilardi.\nUshbu tartibga ko‘ra, ish haqidan olinadigan soliq yukining kattagina qismi ish beruvchilar – xususiy biznes, kichik korxonalar, tadbirkorlar zimmasiga ham tushadi. Deylik, xodimga yozilgan 1 million so‘m oylikdan 300-450 ming so‘mgacha miqdorda soliq olinardi. Ular bu to‘lovlardan qochish maqsadida oylikni “konvertda”, naqd to‘lash, real xodimlar sonini yashirish, o‘z korxonasining asosiy faoliyati bilan bevosita bog‘liq bo‘lmagan yo‘nalishlarni shartnoma asosida autsorsing xizmatlariga berib yuborish yo‘liga o‘tildi.\n2019-yil 1-yanvardan jismoniy shaxslardan olinadigan daromad solig‘i bo‘yicha yagona — 12 foizlik stavka belgilandi, holbuki, jahon bo‘yicha ushbu soliqning o‘rtacha darajasi 20 foizga teng. Respublikada 2005-yil 1-yanvardan boshlab fuqarolarning davlat pensiya ta’minoti tizimiga qo‘shimcha ravishda jamg‘arib boriladigan pensiya tizimi ham joriy etildi.\nFuqarolarni ijtimoiy qo‘llab-quvvatlash maqsadida shaxsiy jamg‘arib boriladigan pensiya hisob raqamlariga o‘tkaziladigan har oylik badallar xodimning hisoblangan ish haqidan 2 foiz miqdorda jismoniy shaxslarning budjetga ketadigan daromad solig‘i summasidan tegishli ravishda chegirib olingan holda amalga oshirilardi.\n2019-yil 1-yanvardan boshlab daromad solig‘ining 12 foizli stavkasi ichidan 0,1 foizi shaxsiy jamg‘arib boriladigan pensiya hisob raqamlariga o‘tkaziladigan bo‘ldi.\nBu borada ish beruvchilarga (korxona va tashkilotlarga) ham qulayliklar yaratildi. Soliq kodeksining 188-moddasiga kiritilgan o‘zgartirishlarga binoan endilikda ish beruvchi Xalq banki filialiga xodimlar reyestrini taqdim etishi shart emas. Ya’ni to‘langan badallar to‘g‘risidagi ma’lumotlar daromad solig‘i va yagona ijtimoiy to‘lov hisob-kitobi bilan birgalikda taqdim etiladi. Natijada ish beruvchining ham vaqti tejalib, hisob-kitoblari kamayadi.", "category": "Mahalliy", "title": "Soliq qo‘mitasi soliqlarni mehnatga yaroqli o‘zbekistonliklarning faqat uchdan bir qismi to‘lashi sababini tushuntirdi", "date": "02/05/2019", "url": "https://daryo.uz/2019/02/05/soliq-qomitasi-soliqlarni-menhatga-yaroqli-ozbekistonliklarning-faqat-uchdan-bir-qismi-tolashi-sababini-tushuntirdi/"}
{"content": "AQSh Markaziy razvedka boshqarmasi (MRB) so‘roqlar chog‘ida suv bilan qiynash kabi uslublardan foydalanmaydi. Bu haqda boshqarma direktori Jon Brennan NBC telekanaliga bergan intervyusida ma’lum qilgan, deya xabar beradi “TASS”. \n\n“Men bu kabi qator uslublarning qo‘llanishini yoqlamayman, chunki tashkilotimiz rivojlanishi kerak. MRBning qaysidir xodimi yana suv bilan qiynashdan foydalanishiga rozilik bermayman”, — deya ta’kidlagan Brennan.\nBunday so‘roqlar chog‘ida yotgan holda majburiy ushlab turilgan kishining boshi sochiq yordamida o‘raladi va ustidan suv quyiladi. Shu tariqa qiynoqqa solingan kishi suvda cho‘kayotgan odam holiga tushadi. \n2014-yil oxirida AQSh Kongressi mamlakat maxsus xizmatlari tomonidan terrorchilikda gumon qilinayotgan shaxslarga nisbatan qiynoqlar qo‘llangani haqida rasmiy hisobot e’lon qilgan, shundan so‘ng prezident Barak Obama “Amerika qadriyatlariga to‘g‘ri kelmaydigan” bunday uslublardan ortiq hech qachon foydalanilmasligini ma’lum qilgandi.", "category": "Dunyo", "title": "MRB direktori xodimlari suv bilan qiynash kabi uslublardan foydanlanmasligini va’da qildi", "date": "04/11/2016", "url": "https://daryo.uz/2016/04/11/mrb-direktori-xodimlari-suv-bilan-qiynash-kabi-uslublardan-foydanlanmasligini-vada-qildi/"}
{"content": "Rossiya prezidenti Vladimir Putin Ukraina prezidenti Pyotr Poroshenko bilan muzokaralar chog‘ida Donetsk va Lugansk viloyatlariga gumanitar yordam berish borasida kelishuvga erishilganini ma’lum qildi, deb yozadi “Segodnya”.\n\n“Biz Donetsk va Luganskka gumanitar yordam berish zarurati haqida gaplashdik. Qay tarzda hamkorlik qilishimiz to‘g‘risida kelishib oldik”, — deya qo‘shimcha qildi u.\nPutin shuningdek gaz muammolari bo‘yicha konsultatsiyalarni yangilash haqida ham bitimga erishilganini aytdi. “Men ham, prezident Poroshenko ham energetika, gaz energetikasi masalalari bo‘yicha muzokaralarni qayta boshlash kerak deb hisoblaymiz”, — dedi u.\nNashrning eslatishicha, avvalroq Poroshenko 6-sentabr kuni Ukraina, Yevroittifoq va Rossiya o‘rtasida energetika masalalari bo‘yicha navbatdagi konsultatsiyalar bo‘lib o‘tishini ma’lum qilgan edi.", "category": "Dunyo", "title": "Putin Poroshenko bilan gaz va Donbassga gumanitar yordam masalalarida kelishib olganini aytdi", "date": "08/27/2014", "url": "https://daryo.uz/2014/08/27/putin-poroshenko-bilan-gaz-va-donbassga-gumanitar-yordam-masalalarida-kelishib-olganini-aytdi/"}
{"content": "21-iyul kuni App Store do‘konida iPhone va iPad uchun Telegram HD messenjerining yangi dasturi paydo bo‘ldi. Xuddi shu vaqtda kliyentning rasmiy saytidan Telegram iOS-dasturi linki olib tashlandi. Bu haqda “Sukerberg pozvonit” nashri xabar berdi.\n\nPavel Durovning messenjeri rasmiy saytidagi barcha linklar endi Telegram HD dasturiga olib boradi. Dasturni App Store’ga 21-iyul kuni Telegram Messenger LLP kompaniyasi yuklab qo‘ygan. Ta’riflanishicha, dastur iPad uchun moslashtirilgan, unda foto va video yuklanishi yaxshilangan, gif formati paydo bo‘lgan hamda salomlashuv ekrani yangilangan.\nAndroid uchun dastur linki esa o‘zgarmagan, biroq 5-aprel kuni Google Play’da yuridik shaxs Telegram LLC’dan Telegram Messenger LLP’ga almashtirilgan.\nNashrning ta’kidlashicha, dastur yuridik shaxsining o‘zgartirilishiga “VKontakte” asoschisi Pavel Durov va UCP fondi o‘rtasidagi aksiyadorlik nizosi sabab bo‘lgan bo‘lishi mumkin.\nAprel oyida “VKontakte” ijtimoiy tarmog‘i aksiyalarining 48 foiziga egalik qiluvchi UCP jamg‘armasi Virginiya orollaridagi sudga da’vo arizasi topshirdi. U ijtimoiy tarmoq bosh direktori Pavel Durov va “VKontakte” aksiyalarining 52 foizi sohibi – Mail.ru Group ustidan da’vo qilgan.\nJamg‘armaning fikricha, Durov o‘z xizmat vakolatlaridan foydalangan holda Telegram’ni yaratgan, ammo uni “VKontakte” doirasida ishga tushirish o‘rniga, o‘zi egalik qilgan. UCP shu asosda Telegram’da ijtimoiy tarmoqning huquqi mavjudligi tan olinishini talab qilmoqda.", "category": "Texnologiyalar", "title": "Pavel Durov yangi kompaniya ochib, Telegram HD messenjerini chiqardi", "date": "07/23/2014", "url": "https://daryo.uz/2014/07/23/pavel-durov-yangi-kompaniya-ochib-telegram-hd-messenjerini-chiqardi/"}
{"content": "Hozirgina Yevropa Ligasi yarim final javob uchrashuvi doirasida “Atletiko Madrid” — “Arsenal” uchrashuvi yakuniga yetdi.\n\nUchrashuv taqdirini Diyego Kosta birinchi bo‘limga qo‘shib berilgan daqiqalarda hal etdi. Kosta tomonidan kiritilgan yagona gol “matraschilar”ni Yevropa Ligasi finaliga olib chiqdi. “Arsenal”  va Arsen Venger yevromavsumni quruqqo‘l holda yakunlaydigan bo‘ldi.\nAyni damda “Zalsburg” — “Marsel” o‘yinida qo‘shimcha bo‘limlar davom etmoqda.\nYevropa Ligasi\nYarim final javob uchrashuvlari\n3-may, payshanba\nGol: 1:0 – 45 Diyego Kosta.\n“Atletiko”: Oblak, Godin, Ximenes, Lyuka Ernandes, Vitolo (Korrea, 74), Parti (Savich, 90), Saul, Gabi, Koke, Diyego Kosta (Torres, 83), Grizmann.\n“Arsenal”: Ospina, Mustafi, Monreal, Belyerin, Kosyelni (Chembers, 12), Uilsher (Mxitaryan, 68), Jaka, Remzi, Ozil, Uelbek, Lyakazett.\nOgohlantirishlar: Uilsher (42), Gabi (52), Monreal (58), Saul (71), Diyego Kosta (78), Mustafi (78).", "category": "Sport", "title": "Yevropa Ligasi. Arsen Vengerning “Arsenal”i yana yutqazdi va finalga chiqa olmadi", "date": "05/04/2018", "url": "https://daryo.uz/2018/05/04/yevropa-ligasi-arsen-vengerning-arsenali-yana-yutqazdi-va-finalga-chiqa-olmadi-video/"}
{"content": "AQShning Apple korporatsiyasi Federal qidiruv byurosi xodimlariga Kaliforniya shtatidagi San-Bernardino shahrida ommaviy qotillik uyushtirgan jinoyatchilardan birining telefonini buzib, undagi ma’lumotlarni olishda yordam berishi lozim. Bunday qarorni seshanba, 16-fevral kuni sudya Sheri Pim e’lon qildi, deb xabar beradi “TASS” agentligi.\n\nSud qaroriga muvofiq, korporatsiya shu paytga qadar terrorchilardan biri Said Faruqning mobil uskunasi ma’lumotlariga buzib kira olmayotgan FQB xodimlariga maxsus dasturiy ta’minot taqdim etishi talab qilinadi.\nMuqaddam uskunaning himoyasini buza olmayotgani haqida bayonot bergan FQB telefonning rusumini oshkor etmagandi. Sud qaroridan so‘ng gap Apple mahsuloti haqida ketayotgani ma’lum bo‘ldi, deb hisoblamoqda jurnalistlar.\nEslatib o‘tamiz, 2015-yilning 2-dekabr kuni AQSh fuqarosi Said Faruq turmush o‘rtog‘i Teshfin Malik bilan San-Bernardinodagi nogironlarga yordam ko‘rsatish markaziga uyushtirgan hujumi oqibatida 14 kishi halok bo‘lgan, 21 kishi jarohat olgan edi. Politsiya tomonidan yo‘q qilingan terrorchilar IShIDga daxldorligi aytilgan edi.", "category": "Dunyo", "title": "AQSh sudi Apple’dan “San-Bernardino mergani”ning telefoniga kirishga yordam berishni talab qildi", "date": "02/17/2016", "url": "https://daryo.uz/2016/02/17/aqsh-sudi-appledan-san-bernardino-merganining-telefoniga-kirishga-yordam-berishni-talab-qildi/"}
{"content": "Bangladeshda tekin kiyim tarqatilayotganda yuz bergan tiqilinchda halok bo‘lganlar soni 23 kishiga yetdi, deb xabar beradi “RIA Novosti”.\n\nAvvalroq politsiya 17 kishining o‘limi haqida xabar bergan edi.\nHodisa mamlakat shimolidagi Mimensingx shahrida yuz berdi. Kiyim-kechak tarqatilayotgan fabrikaga yuzlab odamlar tor darvozadan kirishga uringanda tiqilinch yuzaga keldi. Shahar politsiyasi boshlig‘i Moynul Xakning so‘zlariga qaraganda, qurbon bo‘lganlarning ko‘pchiligi ozib ketgan kambag‘al ayollar bo‘lgan.\nPolitsiya hodisa joyiga yetib kelgunga qadar halok bo‘lganlarning qarindoshlari bir nechta jasadlarni olib ketganligi tufayli qurbon bo‘lganlar soni yana ortishi mumkin.", "category": "Dunyo", "title": "Bangladeshdagi tiqilinchda halok bo‘lganlar soni 23 kishiga yetdi", "date": "07/10/2015", "url": "https://daryo.uz/2015/07/10/bangladeshdagi-tiqilinchda-halok-bolganlar-soni-23-kishiga-yetdi/"}
{"content": "2017—2018-yillarda Xatirchi, Nurota va Qiziltepa tumanlarida 835 gektar maydonda yangi tokzorlar va ko‘chatxonalar tashkil etilmoqda, deya xabar bermoqda O‘zA.\nBugungi kunda viloyatda mavjud 6,5 ming gektar tokzorning 4,2 ming gektari fermer xo‘jaliklari tasarrufida bo‘lib, ularning 65 foizida kishmish, 30 foizida xo‘raki, qolgan qismida sanoatbop uzum yetishtirilmoqda. Joriy yilda yuqoridagi tumanlarda 416 gektar, 2018 yilda 419 gektar tokzorlar barpo etilishi ko‘zda tutilgan.\nViloyatda joriy yilda yangi intensiv bog‘ va issiqxonalar, muzlatkichli omborxonalar tashkil etish hisobiga meva-sabzavot yetishtirish va uni qayta ishlash, chorvachilik yo‘nalishida istiqbolli loyihalar amalga oshiriladi. Jahon banki va Osiyo taraqqiyot banki kredit mablag‘lari hisobiga bu borada 101 loyihani hayotga tatbiq etish mo‘ljallanmoqda. Jami 1 ming 300 ga yaqin kishi ish bilan ta’minlanadi.\nNavoiy viloyatida tashrif bilan bo‘lib turgan O‘zbekiston Prezidenti Shavkat Mirziyoyev ushbu loyihalarning samaradorligiga e’tibor qaratdi. Hududda qishloq xo‘jalik mahsulotlari yetishtirishni ko‘paytirish va uni qayta ishlashni kengaytirish pirovardida xalqimizning turmush darajasini yanada oshirishda muhim ahamiyat kasb etishini ta’kidladi.\nMavzuga doir: Shavkat Mirziyoyev: Xonadonlarda 100 boshdan parranda boqishni yo‘lga qo‘yish, issiqxonalarda limon, unabi ekib, daromad olishni odamlarga singdirish lozim\nNavoiy viloyati qorako‘l teri yetishtirish bo‘yicha mamlakatimizda yetakchi hisoblanadi. Viloyatda iqtisodiy islohotlarni chuqurlashtirish, mulk shaklini o‘zgartirish va fermerlik harakatini rivojlantirish borasidagi ishlar mazkur sohada yangi imkoniyatlar eshigini ochmoqda. Prezidentning 2017-yil 16-martdagi “Chorvachilikda iqtisodiy islohotlarni chuqurlashtirishga doir qo‘shimcha chora-tadbirlar to‘g‘risida”gi qarori bu borada muhim dasturilamal bo‘lmoqda.\nQarorga muvofiq viloyatdagi 23 qorako‘lchilik shirkat xo‘jaligi fermer xo‘jaligiga, naslchilikka ixtisoslashgan iqtisodiy barqaror 8 shirkat xo‘jaligi 12 mas’uliyati cheklangan jamiyatlarga aylantiriladi. Natijada viloyatdagi 23 shirkat balansida bo‘lgan chorva mollari, qura-qo‘tonlar, suv inshootlari va boshqa mol-mulklar kim oshdi savdolari orqali sotilib, 900 dan ortiq fermer xo‘jaligi tashkil etiladi. Ularga chorva mollarini boqish uchun 2,7 million gektar yer maydoni beriladi.\nMol-mulklarni sotish natijasida tushgan mablag‘lar kredit qarzlarni qoplashga yo‘naltiriladi. Qolgan mablag‘lar xo‘jalik a’zolarining pay ulushlari bo‘yicha teng taqsimlanadi. Viloyatdagi qorako‘lchilik shirkat xo‘jaliklarida mulk shakli va unga bo‘lgan munosabat tubdan o‘zgarib, sohada 2 ming 250 ish o‘rni yaratiladi.\nShavkat Mirziyoyev O‘zbekistonning korako‘l terilari dovrug‘i butun dunyoda mashhur ekani, yangi mulk shakliga o‘tish tarmoqda samaradorlikni oshirishda muhim ahamiyat kasb etishini qayd etdi. Shirkat xo‘jaliklarida teri yetishtirishning texnik-iqtisodiy asosini ishlab chiqish, naslchilik-seleksiya ishlarini ilmiy asosda tashkil etish, chorva mollari tuyoq sonini, qorako‘l teri va junni qayta ishlash hajmini ko‘paytirish, sohaning eksport salohiyatini oshirish bo‘yicha tavsiyalar berdi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "O‘zbekiston Prezidenti Navoiy viloyatida amalga oshirilayotgan qishloq xo‘jaligi loyihalari bilan tanishdi", "date": "03/28/2017", "url": "https://daryo.uz/2017/03/28/ozbekiston-prezidenti-navoiy-viloyatida-amalga-oshirilayotgan-qishloq-xojaligi-loyihalari-bilan-tanishdi/"}
{"content": "Toshkentlik qo‘shiqchi Sardor Milano (Sardor Ishmuxamedov) “Rossiya-1” kanali tashkil etgan “Glavnaya ssena” (“Asosiy sahna”) loyihasining yarim final bosqichiga chiqdi. Loyihada unga rossiyalik taniqli musiqiy prodyuser Konstantin Meladze ustozlik qilmoqda, deb xabar beradi “Kun.uz”.\n\nSardor chorak finalda Enio Morrikonening “Nella fantasia” kompozitsiyasini ijro etib, hakamlar olqishiga sazovor bo‘ldi.\n“Agar bu yigit tanlov g‘olibiga aylansa, unga yordam berganim uchun men ham o‘zimni g‘olib sezaman va bundan faxrlanaman”, – dedi uning prodyusori Viktor Drobish.\n“Men Sardordan ham ko‘proq hayajonlandim. Lekin uning o‘zi fantastik ijro etdi. Bizda yaxshi jamoa shakllangan”, – dedi unga ustozlik qilayotgan Konstantin Meladze.\nSardor esa sahnadan tushganidan so‘ng, raqamiga jo‘natilgan minglab xabarlarga dosh bera olmasdan telefoni o‘chib qolgani haqida gapirib, uni qo‘llab-quvvatlagan barchaga minnatdorchilik bildirdi.\n\nSardor Ishmuxamedovning ijodiy yo‘li “Aladdin” bolalar studiyasida (Toshkent) boshlangan. So‘ngra u fortepiano bo‘yicha Teatr kollejida, 2010-yildan esa Gnesin nomidagi Moskva musiqa bilim yurtida tahsil olgan.\nQo‘shiqchining qobiliyati xalqaro tanlovlarda munosib baholangan: Sardor 2004-yil Qrim va Olma-Otada bo‘lib o‘tgan xalqaro tanlovlar Gran-prisi sohibi, 2011-yil Moskvadagi “Borodino-Xolle”da o‘tkazilgan “Novaya volna-2011” xalqaro tanlovi saralash bosqichining yarim finalchisi, Rossiyada o‘tkazilgan “Yevrovideniye-2012” tanlovining finalchisi hisoblanadi. U, shuningdek, Alla Pugachyovaning “Faktor A” loyihasi saralash bosqichining finaliga chiqqan. 2013-yilda Vitebskda o‘tkazilgan “Slavyanskiy bazar” xalqaro festival-tanlovining diplomanti bo‘ldi.\nQo‘shiqchi yaqin yillarda AQShga borib, u yerda magistraturada musiqa bo‘yicha tahsil olishni rejalashtirmoqda. 10 yildan keyin esa u Rossiya Davlat Kreml saroyida uch kunlik konsert dasturlari taqdim qilishni orzu qiladi.", "category": "Madaniyat", "title": "Toshkentlik qo‘shiqchi Sardor Milano “Glavnaya ssena” loyihasining yarim final bosqichiga chiqdi", "date": "02/28/2015", "url": "https://daryo.uz/2015/02/28/toshkentlik-qoshiqchi-sardor-milano-glavnaya-ssena-loyihasining-yarim-final-bosqichiga-chiqdi/"}
{"content": "O‘zbekistonda yakka tartibdagi tadbirkor sifatida davlat ro‘yxatidan o‘tmoqchi bo‘lgan kasb-hunar kollejlari bitiruvchilariga imtiyoz beriladi. Bu Soliq va byudjet siyosatining 2015-yilga mo‘ljallangan asosiy yo‘nalishlari qabul qilinganligi munosabati bilan O‘zbekiston Respublikasining ayrim qonun hujjatlariga o‘zgartirish va qo‘shimchalar kiritish to‘g‘risidagi 2014-yil 4-dekabrdagi Qonunda (pdf) ko‘zda tutilgan.\n\nUshbu qonun orqali O‘zbekiston Respublikasining Soliq kodeksiga kiritilgan qo‘shimchalarga ko‘ra, yangi ro‘yxatdan o‘tgan yakka tartibdagi tadbirkor, shu jumladan oilaviy tadbirkorlik subyekti qat’iy belgilangan soliqni yakka tartibdagi tadbirkor sifatida davlat ro‘yxatidan o‘tkazilgan oydan keyingi oydan boshlab to‘laydi.\n“Kasb-hunar kollejlari bitiruvchilari kollejni tamomlagandan keyin 12 oy ichida yakka tartibdagi tadbirkor sifatida davlat ro‘yxatidan o‘tgan taqdirda, ushbu sanadan e’tiboran qat’iy belgilangan soliqni to‘lashdan olti oy muddatga ozod etiladi. Yakka tartibdagi tadbirkor sifatida davlat ro‘yxatidan o‘tilgan paytdan boshlab 12 oy ichida faoliyat tugatilgan taqdirda, qat’iy belgilangan soliq faoliyat amalga oshirilgan butun davr uchun to‘lanadi”, — deyiladi hujjatda.\nUshbu qonun 2015-yil 1-yanvardan kuchga kiradi.", "category": "Mahalliy", "title": "O‘zbekistonda kasb-hunar kollejlari bitiruvchilariga tadbirkorlik bilan shug‘ullanish uchun imtiyoz beriladi", "date": "12/09/2014", "url": "https://daryo.uz/2014/12/09/ozbekistonda-kasb-hunar-kollejlari-bitiruvchilariga-tadbirkorlik-bilan-shugullanish-uchun-imtiyoz-beriladi/"}
{"content": "\"Real\" vitse-sardori Serxio Ramosning klub bosh murabbiyi Joze Mourinyo bilan aloqalari yaxshi emasligi barchaga ma'lum. Yuzaga kelgan vaziyatdan \"Barselona\" rahbariyati unumli foydalanib qolmoqchi.\n\nAyni paytda kataloniyaliklar yaxshi markaziy himoyachiga ehtiyoj sezishmoqda. Boisi jamoa sardori Karles Puyolning yoshi o‘tib bormoqda. U ko‘p vaziyatlarda tezlik borasida hujumchilarga yutqazib qo‘ymoqda.\nRamos va Kasilyas \"Real\" rahbariyatiga \"yoki bizni yoki Mourinyoni tanlanglar\" qabilida shart qo‘ygani haqida xabarlar tarqalgandi. Qirollik klubi rasmiylari bosh murabbiyning ishidan tamoman qoniqayotganliklarini va kelasi mavsumda ham Joze bilan hamkorlikni davom ettirish istashlarini bildirishdi.\nEndilikda Ramosning \"Real\"dan ketishi haqida gaplar urchiyapti. Uning navbatdagi jamoasi \"Barselona\" bo‘ladimi? Hamma masalaga yozda, transferlar oynasi ochilganda aniqlik kiritiladi. Ungacha esa kutib turamiz.", "category": "Sport", "title": "\"Barselona\" Serxio Ramosni sotib olmoqchi", "date": "04/06/2013", "url": "https://daryo.uz/2013/04/06/barselona-serxio-ramosni-sotib-olmoqchi/"}
{"content": "Tibbiyot sohasining 152 mutaxassisi 2016-yilgi Olimpiya o‘yinlarini Zika virusi bois Rio-de-Janeyrodan boshqa yerga ko‘chirish yoki uni bekor qilish so‘ralgan xatni imzoladi. Butunjahon sog‘liqni saqlash tashkiloti bosh direktori Margaret Chenga qaratilgan murojaat Rio Olimpics Later saytida joylashtirildi, deb xabar bermoqda “RBK”.\n\nMaktubda ta’kidlanishicha, 500 ming xorijlik turist Zika virusiga chalinishi tahdidi mavjud. Xastalik Afrika va Janubiy Osiyoning qashshoq davlatlarida tarqala boshlasa, vaziyat yanada chigallashadi.\n“Bir muddatga qoldirilgan taqdirda ham baribir o‘tkaziladigan o‘yinlar uchun bunday xatarni bo‘yinga olish axloq me’yorlariga ziddir”, — deyiladi bayonotda.\nRio-de-Janeyro Braziliyaning xastalik qayd qilingan shaharlari ro‘yxatida ikkinchi o‘rinda turadi.\nRio-de-Janeyrodagi Olimpiya o‘yinlari 2016-yilning avgust oyida bo‘lib o‘tishi kerak.", "category": "Sport", "title": "Zika virusi bois Olimpiadani Rio-de-Janeyrodan ko‘chirish so‘raldi", "date": "05/28/2016", "url": "https://daryo.uz/2016/05/28/zika-virusi-bois-olimpiadani-rio-de-janeyrodan-kochirish-soraldi/"}
{"content": "Janubiy Koreya va Kolumbiya termalari o‘rtasidagi o‘rtoqlik o‘yinida mehmonlar futbolchisi Edvin Kardona irqchilik ruhidagi harakati bilan yodda qoldi. Bu holat FIFA tomonidan ko‘rib chiqilishi katta ehtimol.\n\nJCh—2018 chiptasini qo‘lga kiritgan bu mamlakatlar 10-noyabr kuni Koreyada o‘zaro o‘rtoqlik o‘yini o‘tkazdi va bellashuv mezbonlarning 2:1 hisobidagi g‘alabasi bilan yakuniga yetdi. 24 yoshli futbolchi o‘yinning 2-bo‘limida asablarini jilovlay olmadi va koreyaliklarning ustidan ochiqchasiga kuldi.\nHar ikki jamoa futbolchilari o‘rtasida janjal kelib chiqqandi. Edvin Kardona bunda raqib futbolchisiga qarab, qo‘llari bilan ko‘zlarini kichraytirib ko‘rsatdi va bu bilan uning ustidan kulishga urindi. FIFA irqchilikning har qanday ko‘rinishiga qarshi bo‘lgani uchun, bu holat ijtimoiy tarmoqlarda keng muhokama etila boshlandi.\nYetmaganiga, Kolumbiya televideniyesi ham bu ishni takrorladi. Dasturlarning birida jurnalist va ishtirokchilar ko‘zlarini xuddi shu ko‘rinishga keltirdi.\n\n\n14-noyabr kuni Kolumbiya termasi o‘rtoqlik o‘yinida Xitoyga qarshi saf tortadi. Xitoyliklar Kardonani qanday kayfiyatda kutib olishini vaqt ko‘rsatadi.", "category": "Sport", "title": "Janubiy Koreyaga qarshi o‘yinda kolumbiyalik futbolchi irqchilikka qo‘l urib, koreyaliklarning ustidan kuldi (foto)", "date": "11/11/2017", "url": "https://daryo.uz/2017/11/11/janubiy-koreyaga-qarshi-oyinda-kolumbiyalik-futbolchi-irqchilikka-qol-urib-koreyaliklarning-ustidan-kuldi-foto/"}
{"content": "Rossiyaning sayyoralararo “Venera-D” avtomatik stansiyasi taxminan 10 yildan so‘ng mazkur planetaga qo‘ndiriladi. Bu haqda Moskvada bo‘lib o‘tgan Quyosh tizimi tadqiqotlari 7-xalqaro simpoziumida ma’lum qilindi, deya xabar beradi “Interfaks”.\n\n“Avtomatik stansiyaning sayyoraga qo‘ndirilishi 2026—2027-yillarga mo‘ljallangan”, — deya aniqlik kiritdi Rossiya fanlar akademiyasi Koinot tadqiqotlari instituti xodimi Lyudmila Zasova.\nStansiya 3 yil mobaynida faoliyat ko‘rsatishi ko‘zda tutilgan. “Venera-D” sayyorada atigi ikki soat davomida bo‘ladi.", "category": "Texnologiyalar", "title": "Rossiya sayyoralararo stansiyasi 10 yildan so‘ng Veneraga qo‘ndirilishi ma’lum qilindi", "date": "10/13/2016", "url": "https://daryo.uz/2016/10/13/rossiya-sayyoralararo-stansiyasi-10-yildan-song-veneraga-qondirilishi-malum-qilindi/"}
{"content": "O‘zbekiston Respublikasi Prezidenti Islom Karimov Afg‘onistonning Badaxshon viloyatida yuz bergan suv toshqinlari oqibatida ko‘plab insonlarning nobud bo‘lgani va jiddiy talofatlar ko‘rilgani munosabati bilan Afg‘oniston Islom Respublikasi Prezidenti Hamid Karzayga hamdardlik bildirdi. Bu haqda Tashqi ishlar vazirligi matbuot xizmati xabar berdi.\n\nEslatib o‘tamiz, 2-may kuni Afg‘oniston shimoli-sharqidagi Badaxshon viloyatining tog‘li hududida yuz bergan ko‘chki oqibatida 2000 dan ortiq odam halok bo‘lgan edi.\nAfg‘oniston Prezidenti Hamid Karzay 4-mayni ko‘chki qurbonlari uchun milliy motam kuni, deb e’lon qilgan.", "category": "Mahalliy", "title": "Islom Karimov Afg‘oniston Prezidentiga hamdardlik bildirdi", "date": "05/05/2014", "url": "https://daryo.uz/2014/05/05/islom-karimov-afgoniston-prezidentiga-hamdardlik-bildirdi/"}
{"content": "“O‘zbekkino” Milliy agentligi va O‘zbekiston Respublikasi Moliya vazirligining 2004-yil 16-iyundagi qo‘shma qarori bilan tasdiqlangan “Yillik ishlab chiqarish hajmlarini shakllantirish, moliyalashtirish hamda ajratilgan mablag‘lar maqsadli va samarali sarflanishini nazorat qilish tartibi to‘g‘risidagi Nizom”ga o‘zgartirishlar kiritildi. O‘zgartirishlar Nizomning 3-bo‘limiga taalluqli bo‘lib, belgilangan ishlab chiqarish hajmlarini moliyalashtirish tartibini belgilaydi, deb xabar beradi “O’zbekkino” matbuot xizmati.\n\nJumladan, Nizomning eski tahrirdagi 14-bandiga ko‘ra, filmlarning belgilangan yillik ishlab chiqarish hajmlarini moliyalashtirish ularning tematik rejasi va qisqa annotatsiyasi, shuningdek, “O‘zbekkino” MAning filmlar prokatidan kelib tushadigan mablag‘larni hisobga olgan holda tegishli yil uchun O‘zbekiston Respublikasi Moliya vazirligi tomonidan tasdiqlangan smeta xarajatlari asosida amalga oshirib kelingan bo‘lsa, bundan buyon “O‘zbekkino” Milliy agentligi tomonidan tegishli yil uchun tasdiqlangan smeta xarajatlari asosida davlat budjeti mablag‘lari hisobidan amalga oshirilishi belgilandi.\n“O‘zbekkino” Milliy agentligi xarajatlarning alohida indeksatsiyasi, filmlar ishlab chiqarishning namunaviy smetasini hisobga olgan holda kino mahsulotlarining amaldagi xarajatlar me’yoridan kelib chiqib, filmlar ishlab chiqarish hajmlarini moliyalashtirish prognozini shakllantirishi va kelishish uchun Moliya vazirligiga taqdim etilishi nazarda tutilgan 15-band o‘z kuchini yo‘qotdi.\nNizomning yangi tahrirdagi 19-bandida, “O‘zbekkino” Milliy agentligining filmlar prokati va homiylar mablag‘lari hisobidan kelib tushadigan foydasi hisobidan – qo‘shimcha filmlar ishlab chiqarishga, xorijiy filmlarni O‘zbekiston Respublikasi hududida namoyish etishga, shuningdek, Respublika hududida kinofestivallar o‘tkazish hamda milliy filmlarni xalqaro kinofestivallarda qatnashishini ta’minlash uchun sarflashga yo‘naltirishi mumkinligi qo‘shimcha ravishda kiritildi.\nHar bir filmni belgilangan hajmda va muddatlarda ishlab chiqarish yakuni bo‘yicha budjet mablag‘larini va filmlar prokati hisobidan kelib tushadigan foydani maqsadli ishlatilishini nazorat qilish maqsadida, “O‘zbekkino” Milliy agentligi tomonidan har bir filmning ishlab chiqarish hisobotini Moliya vazirligiga kelishish uchun taqdim qilinishi to‘g‘risidagi 22-band ham o‘z kuchini yo‘qotdi.\nEndilikda filmlar ishlab chiqarish uchun ajratilgan budjet mablag‘larining maqsadli ishlatilishi uchun barcha mas’uliyat va javobgarlik “O‘zbekkino” Milliy agentligi zimmasida bo‘ladi.", "category": "Madaniyat", "title": "Davlat filmlarini moliyalashtirish tartibi o‘zgartirildi", "date": "08/20/2015", "url": "https://daryo.uz/2015/08/20/davlat-filmlarini-moliyalashtirish-tartibi-ozgartirildi/"}
{"content": "29-yanvar kuni muhtasham “Istiqlol” san’at saroyida, Madaniyat va sport ishlari vazirligi, “O‘zbeknavo” Estrada birlashmasi hamkorligida, Yoshlar madaniyat va san’at markazi tomonidan “Yil qo‘shig‘i−2014” gala konsertiga start berildi, deb xabar bermoqda “Popcorn.uz”.\n\nBu xalqimiz yuragidan joy olgan, qalblarni nozik tuyg‘ular sari yetaklagan, kimlarningdir dardiga malham bo‘lib, yana kimlarningdir baxtiga quvonch va shodlik ulashgan taronalar orasidan eng saralari taqdirlanadigan kun, deb yozadi nashr.\n\nQolaversa, nafaqat san’atkorlar, balki qo‘shiq yaratilishida ishtrok etgan uchlikning eng muhim bo‘lagi hisoblangan shoirlar-u, bastakorlarning mehnati va ijodi rag‘batlantirildi.\n\n“Yil qo‘shig‘i−2014” taqdirlash marosimi gala konserti avvalida, butun insoniyat qulog‘iga o‘z ona tilida chalingan ilk qo‘shiq, ya’ni “Alla”ni Umidaxon Xo‘jayeva maromiga yetkazib ijro etdi. So‘ng Jasur Umirov tomonidan askarlik hayotini tasvirlovchi qo‘shiq yangrar ekan, taronaga hamohanglikda sahna ko‘rinishlari namoyish etib borildi. Ketma-ket estradamiz yulduzlari ishtirokida qo‘shiqlar yangradi.\n\nSo‘ngra, o‘zbek estradasi va kinofilmlari uchun yaratilgan retro taronalar yosh iste’dod vakillari ijrosida taqdim etilib monitorda “Mahallada duv-duv gap”, “Maftuningman”, “Sevishganlar” kabi kinofilmlardan lavhalar berib borildi. Oltin bisotdan joy olgan mazkur o‘lmas san’at durdonalari bolajonlar va yosh ijrochilar tomonidan kuylandi.\n\nVa nihoyat, konsertning asosiy qismi boshlandi, ya’ni g‘olib taronalarning ijrochilari, shoir va bastakorlar uchun “Yil qo‘shig‘i−2014” mukofoti hamda maxsus diplomi taqdim etildi.\n\n2014-yil eng xit bo‘lgan, qalbga yaqin qo‘shiqlar va ularning ijrochilari bilan tanishing.\nIlk g‘olib tarona “Afruz” guruhining “Lola” qo‘shig‘i, deya e’lon qilindi. Matn muallifi Eldor Qayumov, bastakor Jasur Badalboyev. Mukofotni estramizning yorqin yulduzi Lola topshirdi.\n\nSo‘ngra Lola va Dj Piligrim juftligida yangragan va xit bo‘lgan “Yulduz” dueti. So‘zlari Dj Piligrim, musiqasi Jasur Badalboyev. Mukofotni O‘zbekiston xalk shoiri Iqbol Mirzo topshirdi.\n\nSardor Mamadaliyevning “Ajralishdik” qo‘shig‘i, shoir Ismoil Tuxtashev, musiqa muallifi xonandaning o‘zi. Mukofotni O‘zbekiston xalq artisti Zulayho Boyhonova taqdim etdi va milliy qo‘shiq bilan konsertni davom ettirdi.\n\nAbdurashid Yo‘ldoshevning “Yonar ko‘zlaring” taronasi, Botir Ergashev she’ri va Musaxon Nurmatov musiqasi asosida yaratilgan. O‘zbekiston xalq artisti G‘ulomjon Yoqubov muborakbod etib so‘ngra “Uynasa” qo‘shig‘ini ijro etdi.\n\nGulasal Abdullayeva “Tak-tuk” taronasi, matni Rislig‘oy Hotamova, musiqasi Nasiba Usmonovaga tegishli. Mukofotni Adham Soliyev topshirdi.\n\nUlug‘bek Rahmatullayevning “Kabutarlar” qo‘shig‘i, so‘zi va musiqasi Alisher Tayrga tegishli. Mukofotni kompozitor Shuhrat Zokirov topshirib, xonandaning tug‘ilgan kuni bilan ham tabriklashdi. Sovg‘a sifatida Shuhrat Zokirov “Bir kam dunyo” musiqasini jonli ravishda royalda ijro etdi. Mashhurbek va Shahzoda Muhammedovalar qo‘shiq so‘zlarini yodga kelganicha jonli ijro etishdi. Sahnadagi improvizatsiyaga tomoshabinlar jo‘r bo‘lishdi.\n\nUmidaxon Xo‘jayevaning “Kel yarashaylik” xit taronasi, so‘zi Eldor Qayumov, musiqa Jasur Badalboyev. Shuhrat Vohidov mukofotladi.\n\nSardor Raximhon “Malikam endi kara” qo‘shig‘i, Bobur Bobomurod she’ri, Ahmadjon Hojimatov musiqasi uchun taqdirlanishdi. Sardor sahnaga bastakorni chaqirib mukofotning asl egasi u ekanini aytib, ustozim, deya tanishtirdi.\n\nMunisa Rizayevaning “Yorim” taronasi, so‘zi va musiqasi Eldor Qayumovniki. Mukofotni O‘zbekiston hamda Qorakalpog‘iston xalq artisti Ozodbek Nazarbekov topshirdi va “Hay, mayli” qo‘shig‘ini ijro etdi.\n\nMansurxon Nurmatovning “Jamoling ziyosi” qo‘shig‘i, shoir Aziz Jo‘raboyev, bastakor Aziz Holmurodovlar taqdirlandi. Xonandaning o‘zi ma’lum sabablar bilan tashrif buyurolmagani uchun mukofot shoir va bastakorga topshirildi.\n\nKonsert so‘ngida barcha sovrindorlar ijrosida “Yil qo‘shig‘i” gimni yangradi.\n\n29-yanvar kuni nomzodlarning o‘n nafariga mukofotlar taqdim etilgan bo‘lsa, 30-yanvarda qolgan yana o‘ntasi o‘z egalarini topadi.", "category": "Madaniyat", "title": "“Istiqlol” saroyida “Yil qo‘shig‘i−2014” gala-konsertining birinchi qismi bo‘lib o‘tdi (foto)", "date": "01/30/2015", "url": "https://daryo.uz/2015/01/30/istiqlol-saroyida-yil-qoshigi%e2%88%922014-gala-konsertining-birinchi-qismi-bolib-otdi-foto/"}
{"content": "Turkiya prezidenti Rajab Toyyib Erdo‘g‘on Rossiya prezidenti Vladimir Putinga 30-noyabr kuni Parijda uchrashishni taklif qilganligini ma’lum qildi. Bu haqda “Gazeta.ru” xabar beradi.\n\nTurkiya rahbari hali javob olmaganligini aytib o‘tdi.\n“Men Rossiya davlat rahbari Putinga 30-noyabr kuni uchrashishni taklif qildim, biroq hozircha javob olganim yo‘q”, — dedi Erdo‘g‘on.\nAvvalroq Turkiya prezidenti Toyyib Erdo‘g‘on Su-24 halokatidan so‘ng Vladimir Putinga qo‘ng‘iroq qilishga uringanligi, biroq suhbat amalga oshmaganligini ma’lum qilgan edi.", "category": "Dunyo", "title": "Erdo‘g‘on Putinga 30-noyabr kuni uchrashishni taklif qildi", "date": "11/27/2015", "url": "https://daryo.uz/2015/11/27/erdogon-putinga-30-noyabr-kuni-uchrashishni-taklif-qildi/"}
{"content": "Malyorka sudi Ispaniya qiroli Filipp VI ning opasi malika Kristinani soliq to‘lovlaridan bo‘yin tovlash ishi bo‘yicha aybsiz deb topdi. Bu haqda Meduza xabar bermoqda.\nAyni vaqtda, sud fuqarolik da’vosi bo‘yicha yetkazilgan zararni qoplash uchun malika Kristinaga 265 ming yevro miqdorida jarima to‘lash majburiyatini yukladi.\nMalikaning turmush o‘rtog‘i — Inyaki Urdangarin esa sud tomonidan olti yil va uch oyga ozodlikdan mahrum etildi, shuningdek, u shaxsiy boyish maqsadida qirollik oilasi munosabatlaridan foydalangani uchun, 512 ming yevro miqdorida jarima to‘laydi.\nQirolning opasi va uning eri sud majlisida qatnashmagan. Ular so‘nggi bir necha yildan beri Shveysariyada yashab kelmoqda. Oila sud qarori ustidan shikoyat qilish-qilmasligi borasida hech qanday ma’lumot yo‘q.\nMalika Kristina Ispaniyada 1975-yili monarxiya qayta tiklanganidan so‘ng qirollik oilasining sudga jalb etilgan ilk vakili bo‘ldi.\nMalikaning turmush o‘rtog‘i Inyaki Urdangarin Noos Institute notijorat tashkilotiga rahbarlik qilgan bo‘lib, u sport va sayyohlik tadbirlarini tashkil etish bo‘yicha davlat buyurtmalarini qabul qilgan. Tergov ma’lumotlariga ko‘ra, loyihalarning qiymati keskin oshirib ko‘rsatilgan, Urdangarin esa olgan pullarini ofshorlardagi hisob-raqamlarga chiqargan.\nTergovi 2010-yilda boshlangan Noos ishi xalq orasida qirollik oilasining nufuzi tushishiga va Filipp VI ning otasi — Xuan Karlos I ning qirollik tojidan voz kechishiga sabab bo‘lgan edi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Ispaniya malikasi soliq to‘lovlaridan bo‘yin tovlash ishi bo‘yicha aybsiz deb topildi. Uning eri 6 yilga ozodlikdan mahrum etildi", "date": "02/17/2017", "url": "https://daryo.uz/2017/02/17/ispaniya-malikasi-soliq-tolovlaridan-boyin-tovlash-ishi-boyicha-aybsiz-deb-topildi-uning-eri-6-yilga-ozodlikdan-mahrum-etildi/"}
{"content": "Germaniyaning Deutsche Bahn kompaniyasi Idea Train nomli poyezd konseptini namoyish etdi. Poyezd kelajakda haydovchisiz avtomobillar o‘rnini egallashi ko‘zda tutilgan, deb yozmoqda TJournal.\n\nIkki qavatli vagonlar bir nechta maqsadga mo‘ljallangan. Ba’zilarida trenajyorlar va yugurish yo‘lakchalari, boshqalarida esa o‘rindiq va keng formatli televizorga aylanuvchi o‘yin qurilmalari o‘rnatilgan. Shuningdek, uxlash yoki biznes uchrashuvlari uchun shovqindan himoyalangan va stollariga planshetlar o‘rnatilgan alohida bo‘linmalar ham ko‘zda tutilgan.\n\nDeutsche Bahn’ning rejalariga ko‘ra, qulay poyezdlar kelajakda haydovchisiz avtomobillar bilan raqobatga kirishishi mumkin. Mualliflarning fikricha, haydovchisiz avtomobillar yo‘lovchilarga boshqa ishlar bilan shug‘ullanishga imkon beradi, shuning uchun ular yo‘lovchilarni yuqori darajadagi qulaylikka jalb qilishni xohlamoqda.\n\n\n2019-yilda Idea Train xavfsizlik bo‘yicha sinovdan o‘tadi va Myunxen hamda Bavariyadagi Zimbax-am-Inn o‘rtasida harakatni boshlashi mumkin.", "category": "Texnologiyalar", "title": "Trenajyor va o‘yin xonalarini o‘z ichiga olgan poyezd konsepti taqdim etildi (foto)", "date": "11/14/2017", "url": "https://daryo.uz/2017/11/14/trenajor-va-oyin-xonalarini-oz-ichiga-olgan-poyezd-konsepti-taqdim-etildi-foto/"}
{"content": "14-noyabr kuni “Istiqlol” san’at saroyida xonanda Jasur Umirovning yakkaxon konserti start oldi, deb yozgan “Darakchi”, keyinroq dasturga o‘z munosabatini bildirib o‘tdi.\n\nNashrga ko‘ra, muxlislar Jasur Umirovni qanchalik sevishini zaldagi muhitdan anglash qiyin emas. Biroq konsertga jurnalist sifatida tashrif buyurilgani uchun ayrim e’tirozlar paydo bo‘lgan.\n“Bir kunda 12 ta qo‘shiq yozgan san’atkorni eshitganmisizlar”, — deb maqtangan Jasur Umirov. Bu xonandaning mas’uliyatsizligimi, deb fikr bildirgan nashr. Ancha oldin e’lon qilingan konsert dasturi uchun nahotki bir kunda qo‘shiqlar yozib tashlangan bo‘lsa?\n“Umirov dasturi davomida muxlislar bilan muloqotga kirishga, ularning ko‘nglidan yanada chuqur joy olishga urunar ekan, o‘zi bilmagan holda ko‘plab xatolar qildi. Bunga yaxshilab tayyorgarlik ko‘rmaganligi sababli jumlalari bir-biriga qovushmadi. Ehtimol, bu xonandaning harakteriga xos bo‘lgan holatdir, biroq sahnada ko‘cha tilida so‘zlashish, gaplarni uzuq-yuluq gapirish san’atkorning madaniyatiga mutlaqo to‘g‘ri kelmaydi, degan fikrdamiz”.\n“Ikkinchidan, xonanda zaldagi tartibni saqlab turgan qo‘riqchilarga muxlislar erkinligini chegaramaslikni va saroy sahnasining bir qavati ular uchun mo‘ljallaganini ma’lum qildi. Bundan foydalangan tomoshabinlarning bir to‘dasi sahnani butunlay egallab oldi. Natijada o‘rindiqlarida o‘tirgan tomoshabinlarga sahna deyarli ko‘rinmay qoldi”, — deyilgan fikrda.\nMa’lumot uchun, Jasur Umirov 15 va 16-noyabr kunlari ham konsert beradi.", "category": "Madaniyat", "title": "Jasur Umirov konsertining birinchi kuni “Darakchi” tanqidiga uchradi", "date": "11/15/2016", "url": "https://daryo.uz/2016/11/15/jasur-umirov-konsertining-birinchi-kuni-darakchi-tanqidiga-uchradi/"}
{"content": "Boks bo‘yicha yengilmas sobiq jahon chempioni Floyd Meyvezer 2019-yilda ham UFC jangchilari — Habib Nurmagomedov va Konor Makgregor bilan jang qilishini ma’lum qildi.\n\n“Men MMA yigitlari bilan jang qilamanmi? Hamma shuni so‘ramoqda. Eshiting, biz Habib bilan aqlbovarqilmas pul ishlaymiz. Konor bilan jangda ham shunday bo‘lgandi. Men katta pul topishim mumkin bo‘lgan yigitlar bilan, albatta, jang qilaman. Odamlarga esa ular ko‘rishni xohlayotgan narsani beraman. Ularning ikkalasi bilan ham 2019-yilda jang qilaman”,—deydi Meyvezer.\nMa’lumot uchun, 2017-yil avgustida Floyd Konorni boks qoidalari bo‘yicha o‘tgan jangda 10-raundda texnik nokautga uchratgandi.", "category": "Sport", "title": "Floyd Meyvezer Habib va Konor haqida: “Ikkalasi bilan ham 2019-yilda jang qilaman”", "date": "10/19/2018", "url": "https://daryo.uz/2018/10/19/floyd-meyvezer-habib-va-konor-haqida-ikkalasi-bilan-ham-2019-yilda-jang-qilaman/"}
{"content": "Facebook va Microsoft o‘z xizmatlari uchun yanada yuqori tezlikdagi internetni ta’minlash maqsadida AQSh sharqiy sohil bo‘yidan Ispaniyaga kabel yotqizadi. Loyiha qiymati ma’lum qilinmayapti, deb xabar beradi Meduza.\n\nKabelni Virjiniya shtatidan Ispaniyaning Bilbao shahrigacha yotqizish, u yerdan esa Yevropaning boshqa qismlari, shuningdek, Afrika, Osiyo va Yaqin Sharqqacha davom ettirish mo‘ljallangan. Qurilish 2016-yil avgustidan 2017-yil oktabrigacha davom etadi.\nUlanishning yuqori tezligi foydalanuvchilarni to‘g‘ridan-to‘g‘ri efirdagi videotranslyatsiyalar va virtual reallikdagi uchrashuvlarga faol jalb etayotgan Facebook uchun ayniqsa muhim. Bu kabel yotqizishga oid ilk xususiy loyiha bo‘lib, shu paytgacha bu kabi infrastruktur loyihalar davlat tizimlari tomonidan amalga oshirilardi. Hozirda Amerika va Yevropani suv ostidan o‘tgan o‘ndan ortiq kabellar bog‘lab turadi.", "category": "Texnologiyalar", "title": "Facebook va Microsoft tezkor internetni ta’minlash uchun AQShdan Yevropaga kabel o‘tkazadi", "date": "05/29/2016", "url": "https://daryo.uz/2016/05/29/facebook-va-microsoft-tezkor-internetni-taminlash-uchun-aqshdan-yevropaga-kabel-otkazadi/"}
{"content": "Sony suv o‘tkazmas mobil qurilma ishlab chiqaruvchi ilk kompaniyalardan bir hisoblanadi. Kompaniyaning Xperia Z2 smartfoni suv o‘tkazmas qilib ishlangan va qoidaga ko‘ra uni 1,5 metr suv ostida, yarim soatgacha saqlash mumkin. Biroq, u olti hafta tuzli suv ostida qolib ketdi va hamon ishlamoqda. Bu haqda Phonearena.com sayti ma’lumotiga asoslanib “Parol” nashri xabar berdi.\n\nShvetsiyalik Aleksandr Maxen suvda uchish ta’tilini o‘tkazayotgan paytida Xperia Z2 smartfoni suvga tushib ketadi. Suvning chuqurligi 10 metr bo‘lgani bois smartfonni suvdan olib chiqishning iloji bo‘lmaydi.\nAleksandr smartfoniga qo‘ng‘iroq qilib ko‘radi va 10 metr suv ostidagi smartfon ishlayotganiga guvoh bo‘ladi. Oradan olti hafta o‘tgach Aleksandrning do‘sti akvalang kiyimida o‘sha smartfonni suv ostidan olib chiqadi.\n\nQutqarilgan smartfonning shishadan qilingan orqa qismi singan va batareyasi butkul tugagan edi. Smartfonni qayta zaryadlashganda, u to‘liq quvvatlanib, yana avvalgidek ishlashda davom etadi.\nEslatib o‘tamiz, Sony Xperia Z2 smartfoni O‘zbekistonda sotilayotgan eng qimmat smartfonlar sirasiga kiradi.", "category": "Texnologiyalar", "title": "Olti hafta tuzli suv ostida qolib ketgan Sony Xperia Z2 smartfoni hali ham ishlamoqda", "date": "08/13/2014", "url": "https://daryo.uz/2014/08/13/olti-hafta-tuzli-suv-ostida-qolib-ketgan-sony-xperia-z2-smartfoni-hali-ham-ishlamoqda/"}
{"content": "Markaziy Meksikaning Puebla shtatida joylashgan pirotexnik vositalar omborida portlash sodir bo‘ldi, deb xabar bermoqda “Kommersant”.\n\nPortlash natijasida kamida 14 kishi halok bo‘ldi, 22 kishi jarohat oldi.\nMeksikaning Televisa telekanali qurbonlardan kamida besh nafari bolalar ekanligini ma’lum qildi.\nPortlashga mushakbozlik natijasida omborga tushgan mushak sabab bo‘lgani qayd etildi.", "category": "Dunyo", "title": "Meksikada 14 kishi pirotexnika qurboniga aylandi", "date": "05/09/2017", "url": "https://daryo.uz/2017/05/09/meksikada-14-kishi-pirotexnika-qurboniga-aylandi/"}
{"content": "Oktabr oyida FIFA kunlari doirasida Angliya terma jamoasi Millatlar Ligasi uchrashuvlarini o‘tkazadi.\n\nAngliya joriy yilning 12-oktabr sanasida Xorvatiya, 15-oktabrda esa Ispaniyaga qarshi maydonga tushadi. Terma bosh murabbiyi Garet Sautgeyt ushbu bahslarda qatnashadigan futbolchilar ro‘yxatini e’lon qildi.\nDarvozabonlar: Markus Bettinelli (“Fulhem”), Jek Batlend (“Stok Siti”), Aleks Makkarti (“Sauthempton”), Jordan Pikford (“Everton”);\nHimoyachilar: Trent Aleksander-Arnold, Jo Gomes (ikkalasi - “Liverpul”), Harri Maguayr (“Lester”), Danni Rouz, Kiran Trippyer (ikkalasi - “Tottenhem”), Lyuk Shou (“Manchester Yunayted”), Jon Stounz, Kayl Uolker (ikkalasi - “Manchester Siti”), Jeyms Tarkovski (“Byornli”);\nYarim himoyachilar: Ross Barkli (“Chelsi”), Nataniel Chaloba (“Uotford”), Erik Dayer, Harri Uinks (ikkalasi - “Tottenhem”), Jordan Henderson (“Liverpul”), Jeyms Meddison (“Lester”), Meyson Maunt (“Derbi”), Jeydon Sancho (“Borussiya Dortmund”);\nHujumchilar: Harri Keyn (“Tottenhem”), Markus Reshford (“Manchester Yunayted”), Rahim Sterling (“Manchester Siti”), Danni Uelbek (“Arsenal”).", "category": "Sport", "title": "Angliya terma jamoasining Xorvatiya va Ispaniyaga qarshi o‘yinlar uchun tarkibi e’lon qilindi", "date": "10/05/2018", "url": "https://daryo.uz/2018/10/05/angliya-terma-jamoasining-xorvatiya-va-ispaniyaga-qarshi-oyinlar-uchun-tarkibi-elon-qilindi/"}
{"content": "Nyu-Yorkda joylashgan Trump Tower binosida yong‘in yuz berdi. Bu haqda Reuters agentligi xabar bermoqda, deb yozadi “Gazeta.ru”.\n\nPolitsiya ma’lumotiga ko‘ra, yong‘in 50-qavatda sodir bo‘lgan. Uning yuzaga kelish sababi noma’lum, biroq politsiya u xavfning to‘rtinchi darajasi bilan baholanganligini ma’lum qildi.\nO‘z navbatida, AQSh prezidenti Donald Tramp osmono‘par binodagi yong‘in o‘chirilganligini xabar qildi.\n“Trump Tower’dagi yong‘in o‘chirildi. Kichikroq yong‘in yuz berdi. O‘t o‘chiruvchilar ajoyib ishladi. Rahmat!” — deb yozdi Tramp Twitter’dagi sahifasida.", "category": "Dunyo", "title": "Nyu-Yorkdagi Trump Tower binosida yong‘in yuz berdi", "date": "04/08/2018", "url": "https://daryo.uz/2018/04/08/nyu-yorkdagi-trump-tower-binosida-yongin-yuz-berdi/"}
{"content": "Dubaydagi Burj Xalifa binosining nayzasimon uchi (shpil)ni yashin urdi, deb yozadi “Zakon.kz”.\n\nVoqea aks etgan videoni Dubay valiahdi Shayx Hamdan Muhammad ibn Rashid al-Maktum o‘zining Twitter’dagi sahifasida joylagan.\nBurj Xalifa dunyodagi eng baland bino (828 metr) bo‘lib, uning nayzasimon uchi yashinqaytargich vazifasini o‘taydi.\nNature’s flash ⚡ #Dubai #Lightning #Thunder #Slowmotion pic.twitter.com/B9V6r49cAJ\n— Hamdan bin Mohammed (@HamdanMohammed) April 13, 2019", "category": "Dunyo", "title": "Dunyodagi eng baland binoni yashin urdi (video)", "date": "04/15/2019", "url": "https://daryo.uz/2019/04/15/dunyodagi-eng-baland-binoni-yashin-urdi-video/"}
{"content": "Sony Music kompaniyasining Twitter’dagi sahifasida pop-xonanda Britni Spirs hayotdan ko‘z yumgani haqidagi ikki tvit joylashtirildi. Bu haqda “Korrespondent.net” xabar bermoqda.\n\nUlardan birida xonandaning ismi va “1981—2016” yozuvi aks etgan bo‘lsa, ikkinchisida “Britni Spirs baxtsiz hodisa tufayli halok bo‘ldi. Yaqin orada bu haqda ko‘proq ma’lumot beriladi”, deyilgan.\nKo‘p o‘tmay Sony Music o‘z sahifasidan mazkur tvitlarni olib tashladi.\n“Ularning akkaunti kimdir tomonidan buzilganini taxmin qilish mumkin. Hech kim bilan muloqotda bo‘lganim yo‘q, biroq shunday ekanligiga ishonchim komil. Britni o‘zini yaxshi his etyapti, hammasi joyida”, — deya ma’lum qildi xonandaning rasmiy vakili Adam Leber.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Sony Music’ning Twitter’dagi sahifasida Britni Spirs hayotdan ko‘z yumgani haqidagi xabarlar joylashtirildi", "date": "12/27/2016", "url": "https://daryo.uz/2016/12/27/sony-musicning-twitterdagi-sahifasida-britni-spirs-hayotdan-koz-yumgani-haqidagi-xabarlar-joylashtirildi/"}
{"content": "Budjet mablag‘ini talon-taroj etishda gumon qilingan Qozog‘iston xalq artisti, prodyuser Tungishbay Jamankulov davlatga barcha o‘g‘irlangan pullarni qaytarishga va’da berdi. Bu haqda Qozog‘iston davlat xizmati va korrupsiyaga qarshi kurash agentligi raisi Qayrat Kojamjarov ma’lum qildi, deya xabar beradi “Interfaks”. \n\n“Bugungi kungacha u 6 million tenge (17,4 ming dollar) atrofida qaytardi. ‘Qozoqfilm’ oldidagi barcha qarzini to‘lashga va’da bergan”, — deya ta’kidladi Kojamjarov. \nOldinroq agentlik vakillari “Feniks” filmi bosh prodyuseri bo‘lgan Jamankulov “Qozoqfilm” tomonidan kartinaning tayyorgarlikdan oldingi va tayyorgarlik bosqichlari uchun o‘tkazib berilgan 79 million tengedan 69 millionini talon-taroj qilganini ma’lum qilgandi. Mablag‘ Jamankulov ta’sischi bo‘lgan T.K.Turan Universal Business firmasi orqali o‘marilgan.\n2-noyabrda aktyor hibsga olingan va keyinchalik garov puli evaziga qo‘yib yuborilgandi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Davlat mablag‘ini talon-taroj etishda gumon qilingan qozog‘istonlik taniqli aktyor barcha pullarni qaytarishga va’da berdi", "date": "11/16/2016", "url": "https://daryo.uz/2016/11/16/davlat-mablagini-talon-taroj-etishda-gumon-qilingan-qozogistonlik-taniqli-aktyor-barcha-pullarni-qaytarishga-vada-berdi/"}
{"content": "Britaniyalik astronavt Timoti Pik Xalqaro kosmik stansiya bortida marafon yugurishini amalga oshirgan birinchi erkak bo‘lishni rejalashtirmoqda. Bu haqda “RIA Novosti” xabar beradi.\n\nPik 2016-yilning 24-aprelida London marafoni o‘tkazilayotgan vaqtda yugurishni rejalashtirmoqda. Vaznsizlikni yengish uchun Pik maxsus tasmalardan foydalanadi. Ular astronavtga yugurish yo‘lagida kerakli holatni ushlab turishga yordam beradi.\n1999-yilda astronavt London marafonini 3 soatu 18 daqiqada yugurib o‘tgan edi.\n“Shaxsiy rekordlar o‘rnatish niyatim yo‘q. O‘z oldimga uch yarim—to‘rt soatda yugurib o‘tishni maqsad qilib qo‘ydim”, — deydi Pik.\nHozirgi paytda NASA astronavti Sunita Uilyams kosmosda marafonni yugurib o‘tgan yagona odam hisoblanadi.", "category": "Dunyo", "title": "Britaniyalik astronavt Xalqaro kosmik stansiyada marafon yugurishini amalga oshirmoqchi", "date": "12/05/2015", "url": "https://daryo.uz/2015/12/05/britaniyalik-astronavt-xalqaro-kosmik-stansiyada-marafon-yugurishini-amalga-oshirmoqchi/"}
{"content": "Yer yuzasini masofadan turib zondlashtiruvchi CBERS -4 sun’iy yo‘ldoshi Xitoy shimolidagi Shansi provinsiyasida joylashgan Tayyuan kosmodromidan uchirildi. Bu haqda “Sinxua” axborotiga asoslanib “Segodnya.ua” xabar bermoqda.\n\nUshbu yo‘ldosh bortida bo‘lgan “Buyuk yurish-4B” (“Chanchjen-4Bi”, Long March-4B) tashuvchi raketasi 7-dekabr kuni Toshkent vaqti bilan soat 8:26 da uchirilgan va apparatni orbitaga olib chiqqan. Bu ushbu turdagi raketalarning 200-marta uchirilishidir.\nApparat 1988-yilda boshlangan “Yer resurslarini tadqiq qilish bo‘yicha xitoy-brazil sun’iy yo‘ldoshi” (Chinese-Brazilian Earth Resource Satellite, CBERS) dasturi doirasida Xitoy va Braziliya tomonidan tayyorlangan. CBERS seriyasidagi sun’iy yo‘ldoshlar o‘rmonlarni saqlab qolish, atrof-muhitni muhofaza qilish va qishloq xo‘jaligi yuritish maqsadlarida Yer yuzasini monitoring qilish uchun foydalaniladi.", "category": "Dunyo", "title": "Xitoy Braziliya bilan hamkorlikda qurilgan Yer resurslarini kuzatuvchi sun’iy yo‘ldoshni orbitaga chiqardi", "date": "12/08/2014", "url": "https://daryo.uz/2014/12/08/xitoy-braziliya-bilan-hamkorlikda-qurilgan-yer-resurslarini-kuzatuvchi-suniy-yoldoshni-orbitaga-chiqardi/"}
{"content": "UzAuto Motors kompaniyasi IPO o‘tkazishni va o‘z aksiyalarini savdoga chiqarishni rejalashtirmoqda. Bu haqda kompaniya vakillari Axborot va ommaviy kommunikatsiyalar agentligida bo‘lib o‘tgan matbuot anjumanida ma’lum qildi.\n\nKompaniyaning strategik rejalashtirish, tahlil va rivojlantirish boshqarmasi boshlig‘i Rustam Qodirovning aytishicha, IPO’ga tayyorlanish jarayoni bir yarim—ikki yilni oladi. Kompaniya tomonidan investitsion bankni jalb qilish bo‘yicha tanlov e’lon qilingan.\nAksiyalar savdosini mahalliy va yirik xalqaro birjalarda o‘tkazish rejalashtirilmoqda.\nAyni paytda kompaniyaning yagona egasi davlat hisoblanadi, uning barcha aksiyalari “O‘zavtosanoat” aksiyadorlik jamiyatiga tegishli. “O‘zavtosanoat”ning o‘zi esa 100 foiz Davlat aktivlarini boshqarish agentligiga qarashli.", "category": "Mahalliy", "title": "UzAuto Motors kompaniyasi IPO o‘tkazishni rejalashtirmoqda", "date": "01/06/2020", "url": "https://daryo.uz/2020/01/06/uzauto-motors-kompaniyasi-ipo-otkazishni-rejalashtirmoqda/"}
{"content": "Bu 10 yulduz biz o‘ylaganimizdan ko‘ra yoshroq ko‘rinadi, deb yozadi “Adme.ru”.\nKimgadir genetikada omad kulib boqqan, yana kimdir yaxshi plastik jarrohlarni topgan. Muhimi bu emas. Natija shundayki, ularga vaqt ta’sir ko‘rsata olmaydigandek. Ular bilan tanishing.\nGven Stefani\n\nOqbilak xonim, aqlli qiz va No Doubt guruhi yakkaxonining yoshi, diqqat qiling — 45 da! Ha, bizning ham ishongimiz kelmayapti.\nSalma Xayek\n\nAgar Gven Stefanining yoshidan hayratga tushib qolgan bo‘lsangiz, yaxshilab o‘tirib oling — chunki Xayek xonim 48 da. U ham juda yosh ko‘rinadi.\nElison Xannigan\n\n90-yillarning mashhur seriallari bosh qahramoni hisoblangan Elison hozirda 41 yoshda.\nJennifer Eniston\n\nAftidan, Jennifer Eniston iblis bilan bitim tuzganga o‘xshaydi. Chunki aktrisa umuman o‘zgarmaydi. Hatto soch turmagi ham “Do‘stlar” serialining birinchi qismidagi kabi. Lekin vaqtni aldab bo‘lmaydi — Eniston hozirda 46 da.\nJim Parsons\n\nAfsonaviy doktor Sheldon Kuper rolini jonlantirgan aktyor 27 yoshga o‘xshab ko‘rinayapti, desak, fikrimizga qo‘shilasiz, shundaymi? Mayli, 30 deylik. Aslida esa u 42 yoshda.\nElayja Vud\n\nShirdan kelgan yoqimtoy xobbit Frodo Beggins oz emas, ko‘p emas 34 yoshda. Ishonmasangiz, gugllab ko‘ring.\nXelli Berri\n\nMaftunkor Xelli Berri 48 yoshda!\nReychel MakAdams\n\nKanadalik aktrisa “Xotira kundaligi”dagi roli bilan tomoshabinlar va tanqidchilar mehrini qozongandi. O‘shanda u 25 yoshda edi, hozir esa 36 da, lekin hamon maftunkor.\nKianu Rivz\n\nJahonning eng mehribon aktyori 50 yoshda!\nDmitriy Xaratyan\n\nTaniqli rossiyalik Xaratyan 55 yoshda. Bu aktyor hech o‘zgarmaydi. Xuddi Boyarskiyning shlyapasi kabi.", "category": "Madaniyat", "title": "Yoshi sizni hayron qoldiradigan 10 mashhur shaxs", "date": "07/21/2015", "url": "https://daryo.uz/2015/07/21/yoshi-sizni-hayron-qoldiradigan-10-mashhur-shaxs/"}
{"content": "Beeline aloqa operatori Facebook’da “Men Beeline Club ishtirokchisiman” tanlovini o‘tkazmoqda. 30-maygacha tanlov shartlarini bajargan Beeline Club sahifasining foydalanuvchilari asosiy sovrin – kompyuter yutib olishi mumkin. Bu haqda kompaniya matbuot xizmati xabar berdi.\n\n— Beeline Club imtiyozli dasturi doimo sovg‘alar va kutilmagan yangiliklar taqdim etadi, — deydi kompaniyaning Jamoatchilik bilan aloqalar xizmati rahbari Oraz Abdurazakov. — Ushbu tanlov Facebook tarmog‘ida ko‘proq foydalanuvchilarni qamrab olish va ularning ichida eng omadlisini aniqlash uchun tashkil etildi.\nTanlovda ishtirok etish uchun quyidagi shartlarni bajarish lozim:\nTanlov g‘olibi maxsus resurs – tasodifiy sonlar generatori orqali aniqlanadi.", "category": "Texnologiyalar", "title": "Beeline Facebook’dagi tanlov g‘olibiga kompyuter taqdim etadi", "date": "04/14/2014", "url": "https://daryo.uz/2014/04/14/beeline-facebookdagi-tanlov-golibiga-kompyuter-taqdim-etadi/"}
{"content": "Aktrisa va boshlovchi Rayhon Ulasenova yana bir bor onalik baxtiga sazovor bo‘ldi. Bu haqda “Darakchi.uz” xabar bermoqda.\n\nAktrisaning oilasida qizaloq dunyoga keldi. 26-iyun, yakshanba kuni uning singlisi Oyhon Iforzoda Instagram’dagi sahifasida “Ollohga shukr! Bergani rost bo‘lsin! Uch karra xolajon bo‘ldim! Qiz!!!” deya xabar qoldirdi.\nMa’lumot uchun, Rayhon Ulasenovaning bir o‘g‘il va bir qizi bor edi. U “Kechir”, “Aldangan ayol”, “Haqiqat kuni”, “Go‘zallik siri”, “Zarb”, “Sotqin” kabi filmlardagi rollari bilan tomoshabinlar e’tiboriga tushgan.", "category": "Madaniyat", "title": "Rayhon Ulasenova qiz farzandli bo‘ldi", "date": "06/27/2016", "url": "https://daryo.uz/2016/06/27/rayhon-ulasenova-qiz-farzandli-boldi/"}
{"content": "12-noyabr kuni Belgiyada bo‘lib turgan O‘zbekiston tashqi ishlar vaziri Abdulaziz Komilov Yevropa Ittifoqining Tashqi ishlar va xavfsizlik siyosati bo‘yicha Oliy vakili, Yevropa Ittifoqi komissiyasi vitse-prezidenti Federika Mogerini bilan muzokaralar o‘tkazdi. Bu haqda TIV matbuot xizmati xabar berdi.\n\n“Tomonlar joriy yilda hamkorlik faollashganini mamnuniyat bilan qayd etdi. Xususan, bir qator ikki tomonlama tadbirlar bo‘lib o‘tdi, jumladan, adliya, ichki ishlar, inson huquqlari va unga oid masalalar, rivojlanish masalalari bo‘yicha O‘zbekiston—Yevropa Ittifoqi kichik qo‘mitalari va O‘zbekiston—Yevropa Ittifoqi hamkorlik kengashining majlislari o‘tkazildi. Yevropa Ittifoqi kengashining siyosat va xavfsizlik masalalari bo‘yicha qo‘mitasi a’zolarining Toshkent shahriga tashrifi, shuningdek, Bryussel shahrida O‘zbekiston—Yevropa Ittifoqi parlament hamkorligi qo‘mitasining navbatdagi majlisini o‘tkazish kutilmoqda”, — deyiladi xabarda.\nMuzokaralar davomida Kengaytirilgan sheriklik va hamkorlik to‘g‘risidagi bitim (KShHB) matnini tezroq tasdiqlash zarurligi qayd etildi.\nTa’kidlanishicha, ikki tomonlama savdo-iqtisodiy va investitsion munosabatlarni yanada kengaytirishga alohida ahamiyat qaratiladi, bu esa mamlakat hayotining barcha sohalarini liberallashtirish bo‘yicha O‘zbekistonda olib borilayotgan islohotlarga ham ko‘maklashadi.\nUchrashuvda xavfsizlik sohasidagi hamkorlik masalalari ham ko‘rib chiqilgan va kelgusi yili siyosat va xavfsizlik masalalari bo‘yicha yuqori darajadagi “Yevropa Ittifoqi — Markaziy Osiyo” muloqoti majlisini o‘tkazishga tayyorlik izhor etilgan.\nO‘zbekiston delegatsiyasi rahbari Orol dengizi fojiasining salbiy oqibatlarini bartaraf etish bo‘yicha mamlakatda qat’iy choralar ko‘rilayotganini ta’kidlagan va Orolbo‘yi mintaqasi uchun Inson xavfsizligi bo‘yicha ko‘p sheriklik trast fondi va O‘zbekistondagi boshqa ekologik loyihalarni Yevropa Ittifoqi qo‘llab-quvvatlayotganidan mamnunligini bildirgan.\nEslatib o‘tamiz, Toshkent joriy yil sentabrda O‘zbekiston va Yevropa Ittifoqi o‘rtasida Sherikchilik va hamkorlikni kengaytirish to‘g‘risidagi bitim (ShHKB) loyihasi bo‘yicha muzokaralarning 3-raundiga mezbonlik qilagan edi.", "category": "Mahalliy", "title": "Abdulaziz Komilov Bryusselda Yevropa Ittifoqi vitse-prezidenti bilan inson huquqlariga oid masalalarni muhokama qildi", "date": "11/13/2019", "url": "https://daryo.uz/2019/11/13/abdulaziz-komilov-bryusselda-yevropa-ittifoqi-vitse-prezidenti-bilan-inson-huquqlariga-oid-masalalarni-muhokama-qildi/"}
{"content": "Ozarboyjonning Binagadi qishlog‘ida g‘amxo‘r qo‘shnilar kechasi oynasi ochiq qolgan mashinaga kleyonka yopishtirib qo‘yishdi. Bu haqda avtomobil egasi Facebook orqali ma’lum qildi, deb yozadi Day.az.\n\n“Ishdan uyga kech qaytib, mashinamni qo‘yishga joy topa olmaganim tufayli qo‘shni uy qarshisida to‘xtashga majbur bo‘ldim, — deb yozadi muallif. — Bu ishim qo‘shnilarga yoqmasligi mumkinligi xayolimdan kechdi, biroq charchaganim uchun tavakkal qildim”.\nAvtomobilchi ertalab mashinasiga yaqinlashganida uning oynasiga skotch yordamida kleyonka yopishtirib qo‘yilganini ko‘radi. “Oynani sindirib, mashinani o‘marib, so‘ng uyalmasdan kleyonka ham yopishtirib qo‘yishganidan fig‘onim falakka chiqdi. Biroq mashinaga o‘tirib oynani ko‘targanimdan so‘ng uning bus-butun ekanligini ko‘rdim”, — deya qayd etadi u.\nMa’lum bo‘lishicha, muallif kechasi oynani ko‘tarib qo‘yishni unutgan, mashinani ochiq oyna bilan ko‘rganlar esa uni o‘marishmasliklari uchun kleyonka bilan mahkamlab qo‘yishgan.\nAvtomobil egasi o‘z qo‘shnilariga bunday xayrli ishlari uchun minnatdorlik bildirib qolgan.", "category": "Dunyo", "title": "Ozarboyjonlikning oynasi ochiq qolgan mashinasiga qo‘shnilari kleyonka yopishtirib qo‘yishdi", "date": "10/20/2014", "url": "https://daryo.uz/2014/10/20/ozarboyjonlikning-oynasi-ochiq-qolgan-mashinasiga-qoshnilari-kleyonka-yopishtirib-qoyishdi/"}
{"content": "Andijon shahrining Sulton Jo‘ra nomidagi mahalla fuqarolar yig‘ini hududida qurilgan beshta ko‘p qavatli uy foydalanishga topshirildi, deb xabar beradi O‘zA.\n\n“O‘zbekiston Respublikasi Konstitutsiyasi qabul qilinganining 25 yillik bayrami arafasida Andijon shahridagi ‘Radius servis’, ‘Xokanavtoinvest’, ‘Milanostroy’ mas’uliyati cheklangan jamiyatlari tomonidan qurib bitkazilgan zamonaviy uylar aholi uchun chinakam bayram tuhfasi bo‘ldi”, — deyiladi xabarda.\nHar bir xonadon zamonaviy isitish tizimi, sovuq va issiq suv, elektr energiyasi va tabiiy gaz bilan to‘liq ta’minlangan. Uylar yonida avtotransport vositalari uchun turar joy va bolalar maydonchasi ham barpo etilgan.\nAndijon viloyatida 2018-yilda umumiy loyiha qiymati 75 milliard so‘m bo‘lgan 588 xonadondan iborat o‘n to‘rtta yetti qavatli uy qurilishi belgilangan.\nTadbirda Andijon viloyati hokimi Sh.Abdurahmonov so‘zga chiqdi.", "category": "Mahalliy", "title": "Andijonda 5 ta ko‘p qavatli uylar foydalanishga topshirildi", "date": "12/07/2017", "url": "https://daryo.uz/2017/12/07/andijonda-5-ta-kop-qavatli-uylar-foydalanishga-topshirildi/"}
{"content": "Meksikada 2011-yilda 300 ga yaqin odamning o‘ldirilishiga aloqadorlikda gumonlanib, Alyende shahrining sobiq meri hibsga olindi. Bu haqda Reuters agentligi ma’lum qildi, deb yozadi “RBK”.\n\n2011-yilda u shaharning amaldagi meri bo‘lgan. Bosh prokuraturaning ma’lum qilishicha, qotillik giyohvandlik vositalari sotuvidan daromadlarni o‘g‘irlaganlik uchun qasd olishga qaror qilgan “Zetas” karteli tomonidan tashkil etilgan.\nHukumat hisobotidan ma’lum bo‘lishicha, “Zetas” karteli a’zolari Alyendening 160 nafardan 200 nafargacha aholisini o‘g‘irlagan.\nKartel a’zolaridan birining so‘zlariga qaraganda, xunrezlik oqibatida 300 ga yaqin odam o‘ldirilgan. U, shuningdek, “Zetas” 2007-yildan 2011-yilgacha bo‘lgan davrda 5 tonna kokain olib o‘tganligini ma’lum qilgan. Shtat rasmiylari esa kartelni himoya qilgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Meksikada 300 kishining o‘ldirilishiga aloqadorligi uchun sobiq mer hibsga olindi", "date": "11/18/2016", "url": "https://daryo.uz/2016/11/18/meksikada-300-kishining-oldirilishiga-aloqadorligi-uchun-sobiq-mer-hibsga-olindi/"}
{"content": "Samvel Babayan boshchiligidagi O‘zbekiston milliy terma jamoasi fevral oyida qisqa muddatli yig‘in tashkil qiladi. Bu haqda O‘zbekiston futbol federatsiyasi matbuot xizmati xabar bermoqda.\n\n12—15-fevral sanalarida tashkil etiladigan qisqa muddatli yig‘in davomida bitta o‘rtoqlik uchrashuvi o‘tkazish rejalashtirilgan. Ushbu nazorat o‘yini 14-fevral kuni Livan terma jamoasiga qarshi Dubay shahrida bo‘lib o‘tadi.\nTa’kidlash kerakki, O‘zbekiston milliy terma jamoasining navbatdagi rasmiy o‘yinlari Jahon chempionati—2018 ikkinchi saralash bosqichi doirasida mart oyida bo‘lib o‘tadi. Babayan shogirdlari 24-mart kuni Filippinni, 29-mart kuni esa Bahraynni Toshkentda qabul qiladi.\nAyni vaqtda O‘zbekiston milliy terma jamoasi ikkinchi saralash bosqichida 6 o‘yindan keyin 15 ochko to‘plagan holda, “H” guruhida ikkinchi o‘rinni egallab turibdi. Birinchi o‘rindagi KXDR terma jamoasi hisobida 7 o‘yindan keyin 16 ochko bor.", "category": "Sport", "title": "O‘zbekiston milliy terma jamoasi fevralda Livan bilan o‘rtoqlik uchrashuvi o‘tkazadi", "date": "01/28/2016", "url": "https://daryo.uz/2016/01/28/ozbekiston-milliy-terma-jamoasi-fevralda-livan-bilan-ortoqlik-uchrashuvi-otkazadi/"}
{"content": "Uels terma jamoasi va Madridning “Real” klubi a’zosi Garet Beyl uylanishga qaror qildi. U o‘zining bolalikdagi sevgilisi Emma Rays-Jonsning qo‘lini so‘radi, deb yozdi “ISport”.\n\nBeyl 27 yoshini nishonlagan tug‘ilgan kuni vaqtida Emmaning qo‘lini so‘radi. Baxtli ayol esa Garetning so‘roviga “Ha!!!” deb javob qaytardi. Bu haqda futbolchining o‘zi “U ha deb javob berdi! Men bu tug‘ilgan kunni uzoq vaqt unutmayman” deb Twitter sahifasida izoh qoldirdi.\n\nGaret va Emmaning ikki nafar qizalog‘i bor. Ayni vaqtda ular yozgi ta’tilni birgalikda o‘tkazmoqda.", "category": "Sport", "title": "Garet Beyl ikki nafar qizalog‘ining onasiga uylanishga qaror qildi", "date": "07/18/2016", "url": "https://daryo.uz/2016/07/18/garet-beyl-ikki-nafar-qizalogining-onasiga-uylanishga-qaror-qildi/"}
{"content": "Toshkentdagi Wyndham Tashkent mehmonxonasida 25-oktabr kuni Yaponiyaning Tsukuba universiteti hamda O‘zbekiston davlat jahon tillari universiteti o‘rtasida o‘zaro hamkorlik bitimi imzolandi, deya xabar bermoqda “Daryo” muxbiri Madina Nurmanova.\n\nMarosim davomida ikki universitet rahbarlari — Kyosuke Nagata va Shuhrat Qayumov bitimda ko‘zda tutilgan bandlar, amalga oshirilishi rejalashtirilayotgan loyihalar, kadrlar almashinuvi masalalari yuzasidan fikr almashdi.\n\nO‘zDJTUda yapon tili 2014-yildan boshlab asosiy til sifatida o‘qitilayotgan bo‘lsa-da (bungacha u ikkinchi til sifatida o‘rganilgan), shu vaqtga qadar talabalar bir qator seminar-treninglar, notiqlik san’ati tanlovlari va xalqaro tadbirlarda o‘z iqtidorlarini namoyish etishga ulgurdi.", "category": "Mahalliy", "title": "Yaponiyaning Tsukuba universiteti O‘zDJTU bilan hamkorlik qiladi", "date": "10/25/2015", "url": "https://daryo.uz/2015/10/25/yaponiyaning-tsukuba-universiteti-ozdjtu-bilan-hamkorlik-qiladi/"}
{"content": "2016-yilning 30-aprel kuni “Vatanparvar” tashkiloti Toshkent shahar Kengashi tasarrufidagi Chilonzor o‘quv sport-texnika klubi tirida sportning o‘q otish turi bo‘yicha yoshlar o‘rtasida Toshkent shahar birinchiligi o‘tkazildi. Bu haqda “Daryo” nashriga Toshkent shahar Kengashi ma’naviyat bo‘limi xabar berdi.\n\nUshbu musobaqada Toshkent shahar Kengashi tasarrufidagi 8 ta tumanning o‘quv sport-texnika klublaridan 49 nafar sportchi yoshlar qatnashdi.\nMusobaqada VP-2 mashqi bo‘yicha 26 o‘g‘il va 12 nafar qiz bolalar, PP-1 mashqi bo‘yicha esa 9 o‘g‘il va 4 nafar qiz bolalar ishtirok etdi.\nQiziqarli va murosasiz kechgan bahslarda quyidagi natijalar qayd etildi.\nO‘g‘il bolalar\nQiz bolalar\nO‘g‘il bolalar\nQiz bolalar", "category": "Sport", "title": "“Vatanparvar” tashkiloti Toshkent shahar Kengashida o‘q otish bo‘yicha musobaqa o‘tkazildi", "date": "05/04/2016", "url": "https://daryo.uz/2016/05/04/vatanparvar-tashkiloti-toshkent-shahar-kengashida-oq-otish-boyicha-musobaqa-otkazildi/"}
{"content": "Qozog‘istonning Olmaota shahrida o‘tkazilayotgan “Zo‘ravonlikka yetaklovchi ekstremizmga qarshi kurashishda OAVning roli” mavzusidagi xalqaro forumda Markaziy Osiyo davlatlarining mediamutaxassislari ekstremizmga qarshi kurashishning samarali usullari haqida va mamlakatlardagi vaziyatlar bo‘yicha ma’lumot berdi, deb xabar qiladi O‘zA.\n\nXususan, Qirg‘izistonda 700 nafarga yaqin yoshlar internet tarmog‘ida ekstremistik guruhlarga o‘ralashib qolgani aniqlangan. Ularning 70 nafari esa ijtimoiy tarmoqlarda ekstremistik guruhlarning videolarini o‘z sahifalarida bo‘lishib, ularga “layk” bosib xayrixohlik bildirganlari uchun jinoiy javobgarlikka tortilgan.\nUlarning barchasi 18—20 yoshdagi o‘smirlardan iborat.\nQirg‘izistonlik mutaxassis, siyosiy fanlar nomzodi Nurgul Yesenamanovaning aytishicha, ko‘pincha mamlakat chegaralariga yaqin shaharlarda joylashgan qishloqlarda ekstremistik guruhlarga qo‘shilgan aholi soni yuqoriligi kuzatilmoqda.\nYesenamanovaning ta’kidlashicha, maktablarda islom dinini alohida fan sifatida o‘rgatish masalasi Qirg‘izistonda ham dolzarb. Ayni damda Qirg‘izistonda “Dunyo dinlari tarixi” darsligi ishlab chiqilmoqda. Ushbu kitob maktabning 9—10-sinf o‘quvchilariga mo‘ljallangan. Mazkur kitob avvaliga Qirg‘izistonning 50 ta maktabida tajriba-sinov tariqasida o‘qitilishi kutilmoqda.\nForumda ma’ruza bilan ishtirok etgan O‘zbekiston Xalqaro Islom akademiyasi ilmiy tadqiqotlar markazi rahbari, professor Baxtiyor Bobojonovning fikricha, maktablarda din peshvolarini dars berishi to‘g‘ri tanlov bo‘lmasligi mumkin.\n\nChunki, din peshvosi islom haqida tushuncha berar ekan, hissiyotga berilishi, dars da’vatga aylanib ketishi mumkin. Ba’zi davlatlarda islom dini darslaridan so‘ng, maktab o‘quvchilari ro‘mol o‘ramagan sinfdoshlariga va o‘qituvchilarga tazyiq o‘tkazgan hollar ham kuzatilgan. Professorning ta’kidlashicha, shu sababli maktablarda islom dini bo‘yicha ta’lim berishni cheklash to‘g‘ri emas. Maktablarda boshqa dinlar qatori islom dini haqida ham tushuncha berilishi ma’lum darajada yoshlarning ekstremistik guruhlar domiga tushib qolishining oldini oladi.", "category": "Mahalliy", "title": "Qirg‘iziston maktablarida islom dini tarixini o‘rgatish tajriba tariqasida sinab ko‘riladi", "date": "08/16/2019", "url": "https://daryo.uz/2019/08/16/qirgiziston-maktablarida-islom-dini-tarixini-orgatish-tajriba-tariqasida-sinab-koriladi/"}
{"content": "Facebook ijtimoiy tarmoq foydalanuvchilari o‘rtasida 2015-yil yakunlari bo‘yicha eng ko‘p muhokama etilgan mavzular reytingini e’lon qildi. Top-10 joriy yil yanvaridan dekabrga qadar Facebook postlarida u yoki bu mavzu qancha ko‘p tilga olingani asosida tuzilgan, deya xabar beradi “TASS”.\n\nMa’lum bo‘lishicha, foydalanuvchilar o‘rtasida eng ko‘p AQSh prezidentligiga saylovlar mavzusi muhokama etilgan. Keyingi o‘rinda 13-noyabrda Parijda ro‘y bergan teraktlar, uchinchi o‘rinda esa Suriyadagi fuqarolar urushi va qochoqlar masalasi qayd etilgan.\nShuningdek, Nepaldagi zilzila, Gretsiyadagi qarz bilan bog‘liq inqiroz, nikohlar tengligi, IShIDga qarshi kurash, terrorchilarning Parijda Charlie Hebdo tahririyatiga hujumi, Baltimordagi noroziliklar, Charlstondagi fojia va Konfederatsiya bayrog‘i atrofidagi bahslar ham mazkur reytingdan o‘rin olgan.\nDunyo siyosatdonlari orasida Facebook’da AQSh prezidenti Barak Obama, AQSh prezidentligiga nomzod Donald Tramp, Braziliya prezidenti Dilma Russeff tez-tez tilga olingan. Eng ko‘p muhokama etilgan sportchilar qatorida bokschilar Floyd Meyvezer va Menni Pakyao qayd etilgan. Eng ommalashgan film “Yulduzlar jangi: kuchning uyg‘onishi”, serial “Taxtlar o‘yini”, kompyuter o‘yini esa FIFA-15 bo‘lgan.", "category": "Texnologiyalar", "title": "Facebook 2015-yilda eng ko‘p muhokama etilgan mavzular reytingini e’lon qildi", "date": "12/10/2015", "url": "https://daryo.uz/2015/12/10/facebook-2015-yilda-eng-kop-muhokama-etilgan-mavzular-reytingini-elon-qildi/"}
{"content": "Rio-de-Janeyroda bo‘lib o‘tgan 2016-yilgi Olimpiya o‘yinlari g‘olibi Hasanboy Do‘stmatov O‘zbekistonda yilning eng yaxshi sportchisi deb tan olindi. Bu haqda, O‘zbekiston Madaniyat va sport ishlari vazirligiga asoslanib, “Gazeta.uz” xabar bermoqda.\n\nO‘zbekiston Madaniyat va sport ishlari vazirligi 27-dekabr kuni yil yakunlariga bag‘ishlangan Yangi yil tadbirini o‘tkazgan.\nUnda bir qator yo‘nalishlar bo‘yicha madaniyat va sport xodimlari taqdirlangan.\nXususan, “Yilning eng yaxshi sportchisi” yo‘nalishida boks bo‘yicha O‘zbekiston milliy terma jamoasi a’zosi Hasanboy Do‘stmatov taqdirlangan.\nUnga maxsus diplom va 10 ming dollar miqdoridagi mukofotni vazir Bahodir Ahmedov topshirgan.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Hasanboy Do‘stmatov O‘zbekistonda yil sportchisi deb topildi va 10 ming dollar bilan taqdirlandi", "date": "12/28/2016", "url": "https://daryo.uz/2016/12/28/hasanboy-dostmatov-ozbekistonda-yil-sportchisi-deb-topildi-va-10-ming-dollar-bilan-taqdirlandi/"}
{"content": "Soatiga 8 millionta maqolasi o‘qiladigan Wikipedia ochiq ensiklopediyasining 30 ming tahrirchisi oyiga 5 yoki undan ortiq maqolani tuzatadi. Giraffedata niki ostida faoliyat yuritadigan 51 yoshli dasturchi Brayan Xenderson esa maqolalarda uchraydigan aynan bir xatoni sakkiz yildan buyon to‘g‘rilab kelmoqda, deb yozadi Meduza.\n\n2007-yildan buyon u 47 mingdan ortiq tuzatish kiritgan. Har yakshanba oqshomida Xenderson uxlashdan oldin “comprised of” (o‘z ichiga olgan, iborat) birikmasining noto‘g‘ri ishlatilish holatlarini tuzatib chiqadi. Dastlab u maxsus dastur yordamida ushbu jumla qatnashgan yangi maqolalarni topib, solishtirib chiqadi. Yakunda dastur tahrirlanishi kerak bo‘lgan maqolalarni ajratib beradi. Uning so‘zlariga ko‘ra, bitta xatoni tuzatishga 10 soniya sarflaydi.\nBarcha tahrirchilar ham uning ishini to‘g‘ri tushunavermagan. 2009-yilda kimdir Xenderson tuzatgan 30 ta jumlani yana tahrirlab chiqqan va uning ustidan Wikipedia asoschisi Jimmi Ueylsga arz ham qilgan, biroq u Xendersonning varianti to‘g‘riroq ekanini e’tirof etgan. Xenderson ilk marta 2006-yil 14-avgust kuni protsessor haqidagi maqolaga tuzatish kiritgan.", "category": "Texnologiyalar", "title": "Wikipedia tahrirchilaridan biri 8 yildan buyon faqat bitta xatoni to‘g‘rilab keladi", "date": "02/05/2015", "url": "https://daryo.uz/2015/02/05/wikipedia-tahrirchilaridan-biri-8-yildan-buyon-faqat-bitta-xatoni-togrilab-keladi/"}
{"content": "“Tovar bozorlarida monopoliyaga qarshi tartibga solishni yanada takomillashtirish chora-tadbirlari to‘g‘risida”gi Hukumat qarori  (VMQ-249, 30.03.2018-y.) qabul qilindi. Bu haqda Adliya vazirligining “Huquqiy axborot” Telegram-kanalida xabar berildi.\n\nQaror bilan Narxlari (tariflari) davlat tomonidan tartibga solinadigan ijtimoiy ahamiyatli tovarlar (xizmatlar) va ularning strategik turlari ro‘yxati tasdiqlandi.\n\nNarxlarni davlat tomonidan tartibga solish (tariflarni) o‘rnatish, mazkur ro‘yxatdan tashqari:\nShuningdek qaror bilan tasdiqlangan nizomda monopol yuqori va monopol past narxlarning aniqlanishi tartibi belgilandi.", "category": "Mahalliy", "title": "Narxlari davlat tomonidan tartibga solinadigan ijtimoiy ahamiyatli tovarlar (xizmatlar) ro‘yxati tasdiqlandi", "date": "04/04/2018", "url": "https://daryo.uz/2018/04/04/narxlari-davlat-tomonidan-tartibga-solinadigan-ijtimoiy-ahamiyatli-tovarlar-xizmatlar-royxati-tasdiqlandi/"}
{"content": "Amerikaning Apple korporatsiyasi AQSh Federal qidiruv byurosi uning iPhone smartfonlaridan birini qanday buzib ochganini tez orada aniqlaydi va bunga kelajakda yo‘l qo‘ymaslik uchun choralar ko‘radi. Bu haqda kompaniya texnik mutaxassislariga tayanib, Reuters xabar berdi, deb yozadi “TASS”.\n\nKompaniya ta’kidlashicha, byuro ekspertlari foydalangan usul ma’lumotlar tarqab ketishi natijasida fosh bo‘lishi mumkin. Bundan tashqari, Apple ushbu usul haqidagi ma’lumotlar sud talabiga binoan oshkor etilishi mumkinligiga umid qilmoqda. Har ikkala holatda ham Apple zudlik bilan o‘z qurilmasini xakerlik hujumidan himoya qilish uchun choralar ko‘radi.\nEslatib o‘tamiz, 16-fevral kuni AQSh sudi Apple korporatsiyasi Federal qidiruv byurosi xodimlariga “San-Bernardino mergani”ning telefonini buzib, undagi ma’lumotlarni olishda yordam berishi lozimligi haqida qaror qabul qildi. Korporatsiya rahbari Tim Kuk bunga javoban sud qaroriga rasmiy e’tiroz bildirilishini ta’kidlagan.\nKeyinroq hukumat mutaxassislari boshqacha usul bilan, ma’lumotlarni o‘chirmasdan turib qurilmaga kirishga muvaffaq bo‘lgani, shu tufayli hukumat Apple yordamiga “endi muhtoj emas”ligi xabar berilgan edi.", "category": "Dunyo", "title": "Apple tez orada FQB iPhone’ni qanday buzib ochganini bilib oladi", "date": "04/03/2016", "url": "https://daryo.uz/2016/04/03/apple-tez-orada-fqb-iphoneni-qanday-buzib-ochganini-bilib-oladi/"}
{"content": "Belarus chempionatining 5-turida “Energetik-BGU” 16-aprel, payshanba kuni “Gorodeya”ni qabul qildi.\n\nUchrashuvda maydon egalari navbatdagi mag‘lubiyatni qabul qilib oldi. 35-daqiqada Andrey Sorokin mehmonlarning qarshi hujumini gol bilan yakunladi. Mazkur gol bahsda yagonaligini saqlab qoldi.\nUchrashuvda Jasur Yaxshiboyev asosiy tarkibda maydonga tushdi va jarohat olgan holda tanaffusdan keyin o‘z o‘rnini yana bir o‘zbekistonlik futbolchi Shahboz Umarovga bo‘shatib berdi.\nShu tariqa, “talabalar” ketma-ket ikkinchi mag‘lubiyatni tan olgan holda 9 ochko bilan hozircha 3-o‘rinda bormoqda. “Gorodeya” esa ochkolarini 12 taga yetkazib olgan holda peshqadamga aylandi.\nBelarus Oliy Ligasi\n5-tur bahsi\n16-aprel, payshanba\nGol: 0:1 — 35 Sorokin.\n“Energetik-BGU”: Sadovskiy, Yudchits, Sokol, Shkurdyuk, Mavatu, Miroshnikov, Nosko, Yaxshiboyev (Umarov, 46), Tve, Musaxanyan (Sovpel, 60), Atemeng (Bakich, 46).\n“Gorodeya”: Dovgyallo, Pavlyuchek, Usenya, Shestilovskiy, Poznyak, Yoksimovich, Sazonovich, Sorokin (Ignatenko, 87), Yaskovich, Saichich, Arxipov (Bayduk, 63; Shibun, 90).\nOgohlantirish: Yaxshiboyev (40).", "category": "Sport", "title": "Jasur Yaxshiboyev jarohat olgan o‘yinda “Energetik-BGU” yutqazdi. Shahboz Umarov esa zaxiradan maydonga tushdi", "date": "04/16/2020", "url": "https://daryo.uz/2020/04/16/jasur-yaxshiboyev-jarohat-olgan-oyinda-energetik-bgu-yutqazdi-shahboz-umarov-esa-zaxiradan-maydonga-tushdi/"}
{"content": "Terma jamoamizning Seuldagi mag‘lubiyatidan keyin 2014-yil Braziliyada bo‘lib o‘tadigan Jahon Chempiontiga to‘g‘ridan-to‘g‘ri yo‘llanmani qo‘lga kiritish ancha qiyinlashdi. Hozir siz bilan 18-iyun kuni bo‘lib o‘tadigan navbatdagi turda kuzatilishi mukin bo‘lgan taxminiy hisoblarni ko‘rib chiqamiz. Livan terma jamoasining kurashdan chiqib ketganini va keyingi turda o‘ynamasligini hisobga olib, bu jamoaning ochkolarini ko‘rsatib o‘tirmaymiz.\n\nJanubiy Koreya va Eron o‘rtasidagi o‘yin koreyaliklar g‘alabasi bilan yakunlansa, O‘zbekiston terma jamoasi Qatar terma jamoasi ustidan har qanday hisobda g‘alaba qozonsa ham bizni qoniqtiradi.\nShunda jadval quyidagi ko‘rinishda bo‘ladi:\nJanubiy Koreya va Eron 0:0, 1:1 yoki 2:2 hisobida durang o‘ynashsa, O‘zbekiston Qatar ustidan kamida 4:0 hisobida g‘alaba qozonishi lozim. Shunda:\nBu o‘rinda musobaqa reglamentini eslatib o‘tamiz. Reglamentga ko‘ra bir xil ochko to‘plagan jamoalar ko‘rsatkichi quyidagicha belgilanadi:\nShunga ko‘ra, yuqoridagi variantda Eron va O‘zbekiston ochkolari teng bo‘lan holatda O‘zbekiston terma jamoasi urilgan to‘plar soni bo‘yicha (O‘zbekiston 10:5, Eron 7:2, 8:3, 9:4) jadvalda ikkinchi o‘ringa ko‘tariladi.\nJanubiy Koreya va Eron o‘yinida 3:3 hisobi qayd etilsa, O‘zbekiston Qatar ustidan 5:0 hisobida g‘laba qozonishi shart. Bu holda O‘zbekiston bilan Eron termalari o‘rtasidagi o‘yinlar hisobiga ahamiyat berilmaydi.\nJanubiy Koreya Eronga kamida 1:0 hisobida yutkazib qo‘ysa, O‘zbekiston Qatar darvozasiga javobsiz kamida 6 ta to‘p kiritishi lozim.\nEron Koreya darvozasiga qancha ko‘p top kiritsa, O‘zbekiston terma jamoasining gol urish majburiyati shuncha kamayadi.\nDemak, O‘zbekiston terma jamoasi natijasi yana narigi o‘yin natijasiga qisman bo‘lsa ham bog‘liq bo‘lyapti. Bu esa 18-iyun “Bunyodkor” stadionida bo‘lib o‘tayotgan o‘yinga parallel ravishda Ulsan shahridagi Janubiy Koreya va Eron terma jamoalari o‘rtasidagi o‘yinni ham kuzatib borishga to‘g‘ri keladi. Agar yuqoridagi natijalarga erishilmasa, ish pley-offga qolib ketadi. Bunday vaziyat terma jamoamizga qo‘shimcha o‘yinlar o‘tkazish muammosini keltirib chiqaradi. Balki bu terma jamoamiz uchun yaxshidir, qo‘shimcha o‘yinlar tajriba oshishiga olib keladi. Lekin pley-off o‘z nomi bilan pley-off. U yerda bitta mag‘lubiyat ham termamiz taqdirini hal qilishi mumkin.\nBiz esa O‘zbekiston terma jamoasidan faqat chiroyli g‘alabalarni kutib qolamiz!", "category": "Sport", "title": "Jahon chempionatiga chiqish uchun nima qilishimiz kerak?", "date": "06/13/2013", "url": "https://daryo.uz/2013/06/13/jahon-chempionatiga-chiqish-uchun-nima-qilishimiz-kerak/"}
{"content": "Madridning “Real” futbol klubi bilan shartnomasi 2018-yilning yoziga qadar davom etadigan Krishtianu Ronaldu jamoa prezidenti Flarentino Peresdan yangi taklif qabul qilib oldi. Unda futbolchidan shartnomani 2021-yilga qadar uzaytirish so‘ralgan, deb yozdi “Chempionat” El Confidencial nashriga asoslanib.\n\n2021-yilga kelib Ronaldu 36 yoshni qarshi olgan bo‘ladi va futbolchilik karyerasini aynan “qirollik klubi”da yakunlashi ham mumkin, deyilgan xabarda. Ayni paytda esa Krishtianuning xizmatlari bilan Fransiyaning “PSJ” hamda Angliyaning “Manchester Yunayted” klublari ham jiddiy qiziqmoqda. Yangi klublar futbolchiga yaxshigina shartnoma va bonuslar va’da qilgan.\nAvvalroq, “Volfsburg”ga qarshi Yevropa Chempionlar Ligasi javob o‘yinidan keyin Ronaldu “PSJ” klubi prezidenti bilan Parijda uchrashgani ma’lum qilingandi. Fransiyaning amaldagi chempioni Ronalduni klubni katta ehtimol bilan tark etadigan Zlatan Ibrahimovich o‘rniga olib kelmoqchi.\nShuningdek, Angliyaning “Manchester Yunayted” klubini portugaliyalik mutaxassis Joze Mourinyo qabul qilib olsa, Ronaldu sobiq jamoasiga qaytishi ham mumkin. Undan tashqari Ibrohimovich ham Mourinyo bilan ishlashga qarshi emasligini bildirib o‘tgan.", "category": "Sport", "title": "Madridning “Real” klubi Krishtianu Ronalduga yangi shartnoma taklif qildi", "date": "04/21/2016", "url": "https://daryo.uz/2016/04/21/madridning-real-klubi-krishtianu-ronalduga-yangi-shartnoma-taklif-qildi/"}
{"content": "O‘zbekistonda tashqi internetga bog‘lanish bilan muammolar yuzaga keldi. Bu haqda internet foydalanuvchilari, chet el ijtimoiy tarmoqlari a’zolari turli fikrlar bildirdi.\n\nInternet bilan bog‘liq muammolarga nima sabab bo‘lgani haqida rasmiy ma’lumot yo‘q. “O‘zbektelekom” AK rasmiy saytida ham bu haqda xabar berilmagan. TPS internet-provayderi o‘z saytida yozishicha, “xalqaro internet-kanalda muammolar yuzaga kelgan”. Muammolar qachon bartaraf etilishi haqida ma’lumot berilmagan.\nMuammo nafaqat ADSL-internet abonentlari, balki mobil internet foydalanuvchilarida ham kuzatilgan.\n“Kun” nashrining xabar berishicha,  Toshkent vaqti bilan 13:30 atrofida jismoniy jihatdan O’zbekistonda joylashgan veb-saytlar mamlakatdan tashqarida ochilmay qolgan, mamlakat ichkarisidagi internet-foydalanuvchilar esa xalqaro saytlarga kirolmay qolgan.\nUzilish taxminan 30 daqiqa davom etgan. Aloqa qayta tiklanganidan so‘ng, oradan taxminan 30—45 daqiqa o‘tib, o‘zbekistonlik internet-foydalanuvchilar yana tashqi kanaldan uzilib qolishgan. Ayni paytda, O‘zbekiston hududida joylashgan “Daryo”, “Muloqot” kabi saytlar deyarli hech qanday muammosiz ochilgan.", "category": "Texnologiyalar", "title": "O‘zbekistonda tashqi internet ishlamay qoldi", "date": "01/16/2014", "url": "https://daryo.uz/2014/01/16/ozbekistonda-tashqi-internet-ishlamay-qoldi/"}
{"content": "Amerikaning Apple hamda Britaniya va Niderlandiyaning Royal Dutch Shell kompaniyalari yevrohududda qarz olishning past qiymati kuzatilayotgan bir paytda yevroda obligatsiya joylamoqchi, deya xabar bermoqda “Vedomosti”.\n\nApple har biri 1 milliard yevrolik 8 va 12 yillik ikkita emissiya joylashni rejalashtirmoqda. Shell esa jami hajmi 3,45 milliard yevroga teng uch seriyali obligatsiyalarni joylashtirmoqchi.\nDealogic konsalting firmasi ma’lumotlariga ko‘ra, joriy yilda Amerika kompaniyalari Yevropa firmalariga nisbatan ko‘proq yevrobond sotgan.", "category": "Dunyo", "title": "Apple va Shell kompaniyalari 5,45 mlrd yevrolik yevrobondlarni joylashtirmoqchi", "date": "09/11/2015", "url": "https://daryo.uz/2015/09/11/apple-va-shell-kompaniyalari-545-mlrd-yevrolik-yevrobondlarni-joylashtirmoqchi/"}
{"content": "Hindistonda Madxya-Pradesh shtatining qotillikda gumon qilinayotgan baxt vaziri qidirilmoqda, deb yozadi New York Post. Sud uni hibsga olish uchun order berdi.\n\n“Uni politsiya qidirmoqda. Ishonchimiz komilki, uning izidan tusha olamiz”, — dedi mahalliy hukumat.\nNashr ma’lumotlariga ko‘ra, Lal Singx Arya 2009-yilda muxolifatchi siyosatchilardan birini o‘ldirganlikda gumon qilinmoqda. Ushbu ish tafsilotlariga aniqlik kiritilmayapti.\nMadxya-Pradesh baxt vazirligi tashkil qilingan birinchi shtatdir. Unda 70 millionga yaqin kishi yashaydi. Arya 2016-yilda vazir bo‘lgan edi.", "category": "Dunyo", "title": "Hindistonda baxt vaziri qotillikda gumon qilinmoqda", "date": "12/15/2017", "url": "https://daryo.uz/2017/12/15/hindistonda-baxt-vaziri-qotillikda-gumon-qilinmoqda/"}
{"content": "Android va iOS boshqaruvida ishlovchi mobil aloqa vositalari jahon bozorida sotilishi borasida yetakchilik qilmoqda. Ular ko‘plab foydalanuvchilarning e’tiborini tortmoqda. Bu haqdagi so‘nggi xabarni Strategy Analytics tarqatmoqda.\n\nUshu ikki sistema mahsulotlari 2012 yil yakunlariga ko‘ra smartfonlar sotilishi bo‘yicha 92,1 foizlik natijani qayd etishgan. Windows Phone va boshqa mobil operatsion sistemalari hissasiga qolgan 7,9 foiz to‘g‘ri kelgan xolos.\n", "category": "Texnologiyalar", "title": "Android va iOS jahon mobil bozorining 92 foizini zabt etishdi", "date": "01/31/2013", "url": "https://daryo.uz/2013/01/31/android-va-ios-jahon-mobil-bozorining-92-foizini-zabt-etishdi/"}
{"content": "AQSh Davlat departamenti mamlakat fuqarolarini Turkiyada harbiy to‘ntarishga urinish va terrorchilik tahdidi tufayli u yerga safar qilmaslikka chaqiruvchi xabarnomani tarqatdi. Bu haqda “Interfaks” xabar bermoqda.\n\n“Davlat departamenti AQSh fuqarolarini Turkiyadagi terrorchilik guruhlarining tahdidi kuchaygani haqida ogohlantiradi va Turkiyaning janubi-sharqiy qismiga safar qilmaslikni tavsiya etadi”, – deyiladi xabarnomada.", "category": "Dunyo", "title": "AQSh Davlat departamenti mamlakat fuqarolariga Turkiyaga bormaslikni tavsiya qildi", "date": "07/17/2016", "url": "https://daryo.uz/2016/07/17/aqsh-davlat-departamenti-mamlakat-fuqarolariga-turkiyaga-bormaslikni-tavsiya-qildi/"}
{"content": "O‘zbekiston Respublikasi Prezidenti Islom Karimov 26-may kuni “Tashuvchining fuqarolik javobgarligini majburiy sug‘urta qilish to‘g‘risida”gi qonunni imzoladi, deb xabar bermoqda “Gazeta.uz”.\n\nOliy Majlis Qonunchilik palatasi tomonidan 26-mart kuni qabul qilingan va Senat tomonidan 15-may kuni ma’qullangan hujjat olti oydan keyin “Umumiy foydalanishdagi havo, temir yo‘l, ichki suv va avtomobil transporti yo‘lovchilarining majburiy shaxsiy sug‘urtasi to‘g‘risida”gi qonunning o‘rniga kuchga kiradi.\nYangi qonun amaldagisidan farqli ravishda barcha tashuvchilarga yo‘lovchilarning hayoti, sog‘lig‘i, mulkiga yetishi mumkin bo‘lgan zarar bo‘yicha fuqarolik javobgarligini tashuv xizmati ko‘rsatilishi boshlanishgacha sug‘urta qilish majburiyatini yuklaydi.", "category": "Mahalliy", "title": "O‘zbekiston Prezidenti “Tashuvchining fuqarolik javobgarligini majburiy sug‘urta qilish to‘g‘risida”gi qonunni imzoladi", "date": "05/27/2015", "url": "https://daryo.uz/2015/05/27/ozbekiston-prezidenti-tashuvchining-fuqarolik-javobgarligini-majburiy-sugurta-qilish-togrisidagi-qonunni-imzoladi/"}
{"content": "O‘zbekiston tennischilari Denis Istomin hamda Farrux Do‘stov AQSh va Rossiyada o‘tkaziladigan Challenger toifasidagi turnirda qatnashmoqda. Bu haqda UzDaily xabar berdi.\n\nO‘zbekistonning birinchi raketkasi Denis Istomin AQShning Irving shahridagi Challenger toifasidagi turnirning ikkinchi bosqichiga chiqdi.\nBirinchi bosqichda Istomin amerikalik Rayyan Uilyamsni 6:0, 6:2 hisobida mag‘lubiyatga uchratdi. U ikkinchi turda germaniyalik Tobias Kamkega qarshi kortga chiqadi.\nO‘zbekistonning ikkinchi raketkasi Farrux Do‘stov Rossiyaning Qozon shahrida Bosniya va Gersegovina vakili Mirza Basikni 2:6, 6:2, 6:2 hisobida yengdi. Turnirning chorak finaliga chiqish uchun Do‘stov slovakiyalik Miloslav Mechirjga qarshi bellashadi.", "category": "Sport", "title": "Do‘stov va Istomin xalqaro turnirlarda ishtirok etmoqda", "date": "03/13/2014", "url": "https://daryo.uz/2014/03/13/dostov-va-istomin-xalqaro-turnirlarda-ishtirok-etmoqda/"}
{"content": "Xiaomi kompaniyasi oktabr oxirida taqdim etgan Xiaomi MIX smartfoni bilan bog‘liq ilk muammolar ma’lum qilindi, deb yozadi “Hi-tech.mail.ru”. Qurilmaning romsiz ekrani o‘ta zaif va tez sinadigan bo‘lib chiqdi.\n\nXiaomi MIX cheklangan nusxada chiqariladi va kamida 520 dollardan sotiladi. My Drivers manbasi smartfonning tashqi ko‘rinishi chiroyli bo‘lsa-da, u birinchi qulashidayoq ekrani shikastlanishi haqida ogohlantirdi.\nQurilma yerga tushib ketganidan so‘ng, ekrani ishdan chiqishi mumkin. Shishaning qayrilgan cheti smartfonning yuqori qirrasiga kirgan. Agar Xiaomi MIX tepa qirrasi bilan yerga tushsa, qurilma shu zahoti yoriqlar bilan qoplanadi.\nShuningdek, smartfonning sopoldan ishlangan orqa paneli o‘ta silliqligidan uni tushirib qo‘yish oson ekanligi ta’kidlandi va qurilmani g‘ilofga solish tavsiya etildi.", "category": "Texnologiyalar", "title": "Foydalanuvchilar romsiz Xiaomi MIX smartfoni bilan bog‘liq ilk muammoni aniqladi", "date": "11/03/2016", "url": "https://daryo.uz/2016/11/03/foydalanuvchilar-romsiz-xiaomi-mix-smartfoni-bilan-bogliq-ilk-muammoni-aniqladi/"}
{"content": "Moskvada teatr va kino aktyori, Sobiq ittifoq xalq artisti Vladimir Zeldin 101 yoshida vafot etdi, deya xabar bermoqda “RIA Novosti”.\n\nAvvalroq aktyor og‘ir ahvolda Moskvadagi klinikalardan biriga yotqizilgani xabar berilgan edi. Uning rafiqasi Ivetta Zeldina so‘zlariga ko‘ra, aktyor uch hafta davomida harbiy gospitalda ko‘rikdan o‘tgan va davolangan, u yerdan uni Sklifosovskiy nomidagi ilmiy-tadqiqot markaziga ko‘chirishgan.\nVladimir Zeldin 101 yoshini 10-fevralda nishonlagan edi.\nUning teatrdagi ishlari ichida Lope de Veganing “Raqslar murabbiyi” komediyasi alohida o‘rin egallaydi. Zeldin unda ming martadan ortiq rol ijro etgan. Kinoda esa u “Karnaval kechasi”, “O‘nta negr bolasi”, “31-iyun”, “Vanya amaki” filmlari orqali tomoshabinlar yodida qolgan. Zeldin, shuningdek, teleseriallar va “Yeralash”da ham suratga tushgan.\nVladimir Zeldinni haqli ravishda afsonaviy odam deb atashardi. Chunki dunyo teatr tajribasida 100 yoshida ham rol ijro etuvchi boshqa aktyor yo‘q edi.", "category": "Madaniyat", "title": "Rossiyalik aktyor Vladimir Zeldin 101 yoshida vafot etdi", "date": "10/31/2016", "url": "https://daryo.uz/2016/10/31/rossiyalik-aktyor-vladimir-zeldin-101-yoshida-vafot-etdi/"}
{"content": "Dubay amiri va BAA bosh vaziri Muhammad bin Rashid al-Maktumning katta o‘g‘li Shayx Rashid bin Muhammad al-Maktum yurak xurujidan vafot etmagan, balki Yaman hududidagi harbiy harakatlarda halok bo‘lgan. Bu haqda “TASS” xabar beradi.\n\n“Shayx Rashid va yana bir necha BAA harbiy xizmatchilari Yamanning Marib viloyatida ‘Ansor Alloh’ harakati tarafdorlarining artilleriyadan o‘qqa tutishi oqibatida o‘ldirilgan”, — deb ta’kidlaydi Eronning “Fars” agentligi. Ushbu xabarni Yamanning yuqorida keltirilgan hududidagi harbiy harakatlarda ishtirok etgan guvohlar ham tasdiqladi.\nEslatib o‘tamiz, 19-sentabr kuni Shayx Rashid bin Muhammad al-Maktumning 34 yoshida yurak xurujidan vafot etganligi ma’lum qilingan edi.\nAmirlik hukumati hodisa tafsilotlarini ma’lum qilmadi.", "category": "Dunyo", "title": "OAV: BAA bosh vazirining o‘g‘li yurak xurujidan vafot etmagan, balki Yamanda o‘ldirilgan", "date": "09/21/2015", "url": "https://daryo.uz/2015/09/21/oav-baa-bosh-vazirining-ogli-yurak-xurujidan-vafot-etmagan-balki-yamanda-oldirilgan/"}
{"content": "16-dekabr kuni Toshkentda ATLAS savdo-ko‘ngilochar markazlari tarmog‘ining eng yirik majmuasi Chilonzor tumanida ochiladi.\n\nKatta shaharda yashovchi insonda har kunlik yugur-yugurlar tufayli do‘konlarga borish uchun vaqt ham ba’zida topilmaydi. Avval oziq-ovqat mahsulotlari, kiyim-kechak va boshqa tovarlarni xarid qilish uchun butun shaharni aylanib chiqish talab etilardi. Bunga ko‘p vaqt va kuch ketgan, ayniqsa, bayramlardan oldin – oilangiz va do‘stlaringiz uchun ko‘plab sovg‘alarni xarid qilishingiz kerak bo‘lgan pallada. ATLAS savdo-ko‘ngilochar markazlari tarmog‘i jamoasi o‘z oldiga inson hayotini yengillashtirish maqsadini qo‘ydi hamda barcha xizmatlarni bir joyda jamladi.\nATLAS tarmog‘i flagmani — ATLAS Chilonzor savdo-ko‘ngilochar markazi Toshkent shahrining Chilonzor tumanida joylashgan. ATLAS tarmog‘i asoschilari xaridor hamma kerakli narsani bir joyda sotib olishi uchun barcha sharoitni yaratishgan: oziq-ovqat mahsulotlaridan tortib kiyim-kechakka qadar. Tashrif buyuruvchilarga 4 qavatli qulay shopping va hordiq chiqarish imkoni taklif etiladi. Siz birinchi qavatga tashrif buyurib, MEDIAPARK bozoriga kirasiz, bu yerda kerakli texnikani xarid qilishingiz mumkin.\n2- va 3-qavatda kiyim-kechak, poyabzal va aksessuarlar bo‘yicha mahalliy hamda jahon brendlaridan mashhur do‘konlar taqdim etilgan. Ular orasida JUST!, Ricco Cizzano, Terra Pro, Climber, Still young, AVVA, X sport va boshqalar bor. Qulay sharoitlar, keng tanlov va ajoyib xodimlar xaridlarni unutilmas jarayonga aylantirishda yordam beradi. Bu yerda har bir inson barcha turdagi kiyim-kechakni topishi mumkin.\nDo‘konlarga tashrif buyurish paytida ochqab qolganlar uchun esa hayratlanarli fudkort hududi bor, uning maydoni 1600 kvadrat metrga teng, o‘rindiqlar soni 200 ta. Savdo-ko‘ngilochar markazida mamlakatning eng yetakchi kafe va restoranlari taqdim etilgan — Multi MaFé, Bon!, China shashlik, Milliy Taomlar, Post Club, La Marmite, Amigos hamda boshqalar.\nKichik mehmonlar uchun maydoni 1225 kvadrat metrlik noyob bolalar maydonchasi tayyorlab qo‘yilgan. Xushmuomala va mehribon xodimlar ota-onalar xaridlarni amalga oshirayotgan paytda, bolalarga qarab turishga har doim tayyor.\nBino fasadida hayratlantiruvchi ekran o‘rnatilgan, u poytaxtdagi eng katta nurdiodli ekranlardan biri sanaladi. U yerda nafaqat reklama roliklari, balki filmlar ham ko‘rsatiladi.\nATLAS Chilonzor savdo-ko‘ngilochar markazining ochilish marosimi 2017-yilning 16-dekabr kuni 18:00 da bo‘lib o‘tadi. Barcha tashrif buyuruvchilarni yoddan chiqmaydigan yorqin shou, aksiyalar va yetakchi do‘konlardan maxsus takliflar kutmoqda.\n\nManzil: Toshkent shahri Chilonzor tumani, S mavze, Qatortol ko‘chasi, 28.\nMo‘ljal: “Oqshom” restorani.\nYagona aloqa raqami: +998(95) 146-68-88.\nReklama huquqi asosida!", "category": "Mahalliy", "title": "ATLAS Chilonzor: ajoyib xaridlar va hordiq chiqarish uchun 12 000 kvadrat metr!", "date": "12/14/2017", "url": "https://daryo.uz/2017/12/14/atlas-chilonzor-ajoyib-xaridlar-va-hordiq-chiqarish-uchun-12-000-kvadrat-metr/"}
{"content": "Markaziy bank xorijiy valyutalarning 7-avgustdan amalda bo‘ladigan yangi kursini e’lon qildi.\n\nBu haftada xorijiy valyutalarning so‘mga nisbatan kursi pasayganini kuzatish mumkin.\nJumladan, 1 dollar 7783.05 so‘mni tashkil etib, o‘tgan haftaga nisbatan salkam 9 so‘mga pasaygan.\nYevro esa deyarli 80 so‘mga pasaydi va 1 yevro uchun 9002.65 so‘mga teng bo‘ldi.\nRublda o‘zgarish bo‘lmadi hisob (-1.23): kurs 122 so‘m, 96 tiyinni tashkil qildi.", "category": "Mahalliy", "title": "Markaziy bank xorijiy valyutalarning 7-avgustdan amalda bo‘ladigan yangi kursini e’lon qildi", "date": "08/06/2018", "url": "https://daryo.uz/2018/08/06/markaziy-bank-xorijiy-valyutalarning-7-avgustdan-amalda-boladigan-yangi-kursini-elon-qildi/"}
{"content": "“Layfxaker” Android’dan zudlik bilan o‘chirish kerak bo‘lgan eng mashhur va eski dasturlarni sanab o‘tdi.\n\nFacebook ijtimoiy tarmog‘i juda ko‘p sonli tizim resurslarini sarf qiladi va mobil gadjetning batareyadan ishlash muddatini ancha qisqartiradi. AVG Android App Report’ning yillik hisobotiga ko‘ra, aynan Facebook mobil dasturi Android platformasidagi eng “yebto‘ymas” dasturlar reytingida yuqori o‘rinlarni egallaydi.\nBuning o‘rniga, Facebook mobil versiyasini har qanday zamonaviy brauzer orqali kirib ishlating. Funksiyalari biroz farq qilsa-da, batareya sarfi kamaygani qoladi.\nDasturdagi animatsiyalangan oboylar, meteorologik xaritalar, interaktiv vidjetlarning barchasi qurilmaning tezkor xotirasini egallaydi, har besh daqiqada internetga ulanadi va shu tariqa, batareya quvvatini “yeb qo‘yadi”.\nBuning o‘rniga Google’ning ob-havo prognozidan foydalanish mumkin, u bir hafta uchun eng ishonchli ma’lumotni taqdim etadi.\nTelefoningizga begona va shubhali manbalardan olingan dasturlarni o‘rnatmasangiz, antivirus sizga kerak emas. Google kompaniyasi o‘z do‘konining tarkibini diqqat bilan nazorat qilib boradi va undan potensial xavfli bo‘lgan elementlarni darhol o‘chiradi, shu tufayli antivirusning doimiy faol bo‘lgan monitoringi smartfoningizni bekorga sekinlashtiradi.\nAgar gadjetning “salomatligi” bo‘yicha qandaydir shubhalaringiz paydo bo‘lsa, antivirus o‘rnating, skanerlang, so‘ng o‘chirib tashlang.\nBunday dasturlarning ko‘pchiligi yo umuman hech narsani bajarmaydi, yo faqat zarar keltiradi. Keshni tozalash, eski dasturlar qoldiqlarini o‘chirishni ichki tizim asboblari yordamida ham amalga oshirish mumkin. Xotirani tozalash aslida Android ishini va dasturlar ishga tushishini sekinlashtiradi, xolos.\nBa’zi ishlab chiqaruvchilar va chetdan olingan proshivkalar ishlab chiquvchilari o‘z mahsulotlarini maxsus brauzer versiyalari bilan ta’minlaydi. Ular reklama beruvchilar saytlariga linklar va sizga kerak bo‘lmagan boshqa kontentga to‘la bo‘ladi. Bunday dasturni umuman ishlatmagan ma’qul, mumkin bo‘lsa, uni tizimdan o‘chirib tashlang.", "category": "Texnologiyalar", "title": "Android’dan zudlik bilan o‘chirish kerak bo‘lgan 5 ta dastur", "date": "04/26/2016", "url": "https://daryo.uz/2016/04/26/androiddan-zudlik-bilan-ochirish-kerak-bolgan-5-ta-dastur/"}
{"content": "Tailandning Pattaya shahrida tennis bo‘yicha PTT Pattaya Open turniri davom etmoqda. Mukofot jamg‘armasi 250 000 AQSh dollaridan iborat musobaqaning juftliklar musobaqasida o‘zbekistonlik Oqgul Omonmurodova ham o‘z imkoniyatini sinovdan o‘tkazib ko‘rdi, deb xabar beradi “Olamsport.com”.\n\nO‘zbekistonning sobiq birinchi raqamli tennischisi ilk davradayoq ukrainalik dugonasi Yuliya Beygelzimer bilan birga yaponiyalik Kimiko Date Krum va rossiyalik Aleksandra Panova juftligiga 7:5, 4:6, tay-brekda 6:10 hisobida imkoniyatni boy berib, turnirdagi ishtirokini yakunladi.", "category": "Sport", "title": "O‘zbekistonlik tennischi Oqgul Omonmurodova Tailanddagi turnirning juftliklar bahsini tark etdi", "date": "02/10/2015", "url": "https://daryo.uz/2015/02/10/ozbekistonlik-tennischi-oqgul-omonmurodova-tailanddagi-turnirning-juftliklar-bahsini-tark-etdi/"}
{"content": "AQShning RC Cola brendi Family Group kompaniyasi bilan hamkorlikda O‘zbekistonda alkogolsiz ichimliklar ishlab chiqarish bo‘yicha loyiha ishga tushirdi. Bu haqda UzDaily xabar bermoqda.\n\nLoyihaning ochilish marosimi 3-avgust kuni bo‘lib o‘tdi. AQShning O‘zbekistondagi elchisi Pamela Spratlen marosimda ishtirok etdi.\nRC Cola brendi AQShda 1905-yildan buyon ma’lum bo‘lib, o‘z mahsulotlarini jahonning 50 dan ortiq mamlakatida ishlab chiqaradi.\nO‘z chiqishida Pamela Spratlen O‘zbekiston mustaqil bo‘lganidan buyon AQSh kompaniyalari uning bozoriga qiziqish bildirib kelganini ta’kidlab o‘tdi:\n“O‘zbekiston mustaqil davlat bo‘lganidan buyon AQSh kompaniyalari muvaffaqiyat yo‘lida o‘zbek iqtisodiyotining o‘ziga xos jihatlaridan o‘tib, O‘zbekiston xalqiga yangi texnologiyalar va imkoniyatlar taklif etib keldi”.\n\nNutqdan so‘ng elchi Family Group firmasi sexiga yo‘l olib, RC Cola va Family Group vakillari bilan birgalikda yangi ishlab chiqarish yo‘nalishini ochib berdi.", "category": "Mahalliy", "title": "AQShning RC Cola brendi O‘zbekiston bozoriga kirib kelmoqda", "date": "08/04/2017", "url": "https://daryo.uz/2017/08/04/aqshning-rc-cola-brendi-ozbekiston-bozoriga-kirib-kelmoqda/"}
{"content": "Koronavirus pandemiyasi sabab dunyo bo‘ylab deyarli barcha sport musobaqalari to‘xtatildi. Shu jumladan, futbol bo‘yicha musobaqalar ham. “Daryo” muxlislarning talab va takliflarini inobatga olgan holda turli musobaqalarda urilgan eng sara gollarni taqdim etib boradi. Ushbu loyihaning navbatdagi sonida Janubiy Afrika Respublikasi  maydonlarida o‘tgan 2010-yilgi Jahon Chempionatida kiritilgan eng chiroyli gollar taqdim etiladi. Gollar reytingi FIFA talqiniga ko‘ra tuzib chiqilgan.\n\nArgentinaliklar jamoa qariyalari Xuan Sebastyan Veron va Gabriel Haynsening harakatidan keyin hisobni ochadi. Bu gol murosasiz kechgan o‘yin taqdirini hal qilib beradi. Mazkur o‘yin bilan Argentina—Nigeriya juftligining Jahon Chempionatlaridagi muntazam to‘qnashuvi boshlanadi. 2010-yildan buyon har bir JCh guruh bosqichida bu ikki jamoa o‘zaro to‘qnash kelaveradi va ularda chiroyli gollar bo‘laveradi.\nYarim final yo‘llanmasi uchun kechgan o‘yinda Muntari birinchi bo‘limga qo‘shib berilgan vaqtda ajoyib golga muallif bo‘ladi. Biroq ikkinchi bo‘limda hisob tenglashadi va qo‘shimcha bo‘limlar so‘nggida nimalar bo‘lganini futbol muxlislari juda yaxshi biladi: Luis Suares o‘zini “qurbon” qilgan holda jamoasini keyingi bosqichga olib chiqqandi.\nAngliyaning bir qarashda oson tuyulgan guruhdan ikkinchi o‘rinda chiqishi natijasida bu ikki nomdor raqib 1/8 finaldayoq o‘zaro to‘qnash kelib qoladi. “Nemis mashinasi” qit’adoshiga hech qanday imkon qoldirmagan holda yirik hisobda g‘alaba qozonadi, Podolski esa jamoasining ikkinchi golini mana shunday usulda kiritadi.\nAmaldagi Jahon Chempionlari musobaqani juda omadsiz o‘tkazadi. Dastlabki ikki turda Paragvay va Yangi Zelandiya bilan durang o‘ynab qo‘ygan apenninliklar keyingi bosqichga chiqish uchun kamida durang o‘ynashi zarur edi. Biroq Kvalyarella so‘nggi daqiqalardagi ushbu shedevr goli ham italyanlarni mag‘lubiyatdan qutqarib qololmaydi.\nRavshan Ermatovning hushtagidan so‘ng JCh—2010 musobaqasini ochib bergan o‘yin. Mezbonlar yetakchisi Tshabalala musobaqaning ilk golini mana shunday chiroyli tarzda kiritadi.\nUchrashuvda muvozanat saqlanib turgan bir vaqtda Luis Suares 80-daqiqada ajoyib zarbasi bilan dubl qayd etgan holda jamoasining g‘alaba to‘pini kiritadi.\nMaydon markazida to‘pni qabul qilib olgan Teves uzoq masofadan aniq zarba yo‘llagan holda hisobni yirik ko‘rinishga olib keldi. Meksikaliklar ilk o‘yinda bo‘lgani kabi mazkur musobaqadagi so‘nggi o‘yinida ham chiroyli gol o‘tkazib yuboradi.\nGermaniya uchinchi turga qadar bir mag‘lubiyat va bir g‘alaba qayd etgan holda yetib kelgan, keyingi bosqichga yo‘l olish uchun ushbu bahsda ochko ishlashi shart edi. Mesut O‘zilning yagona goli nemislarga g‘alaba bilan birga guruh peshqadamligini taqdim etadi.\nFinal ostonasidagi bahsda van Bronxorst o‘zining aqlbovar qilmas zarbasi bilan hisobni ochgandi. Umuman olganda mazkur musobaqada to‘pning kutilmagan trayektoriya tufayli darvozadan olishi juda ko‘p kuzatilgan. Bunga “darvozabonlar dushmani” deb nom olgan musobaqaning rasmiy to‘pi “Jabulani” sabab qilib ko‘rsatiladi. JCh—2010 uchun maxsus chiqarilgan ushbu to‘pni ko‘pchilik darvozabon va murabbiylar tanqid ostiga olgandi.\nKuchli o‘nlikni yana Urugvay ishtirokidagi o‘yinda kiritilgan gol yakunlab beradi. Musobaqaning brozna medallari uchun kechgan o‘yinda Diyego Forlan to‘pga ayyorrona zarba bergan holda nemislar posbonini tomoshabinga aylantirgandi.\nMavzuga doir:", "category": "Sport", "title": "Ravshan Ermatov hakamlik qilgan JCh—2010 musobaqasidagi eng chiroyli 10 ta gol (video)", "date": "04/19/2020", "url": "https://daryo.uz/2020/04/19/ravshan-ermatov-hakamlik-qilgan-jch-2010-musobaqasidagi-eng-chiroyli-10-ta-gol-video/"}
{"content": "Londonda to‘tiqush o‘z bekasini jinoyatchidan qutqarib qoldi. Bu haqda The Guardian gazetasi xabar bermoqda.\n\nAyol o‘z qushchasi bilan xiyobonda sayr qilayotgan bo‘lgan. Shu vaqt noma’lum shaxs uning yelkasiga yopishib, tortqilashni boshlagan. Buni ko‘rib turgan to‘tiqush qanot qoqib, sayragan va jinoyatchini qo‘rqitib yuborgan, deb yozadi Kun nashri.\n“Bu xiyobonda sayr qilib yurgan ayolga nisbatan amalga oshirilgan tasodifiy hujumlardan biri. Ayolni to‘tiqush qutqarib qolganiga qaramay, jinoyatchi yana biror boshqa shaxsga zarar yetkazmasligi uchun, biz uni albatta qidirib topmoqchimiz”, – deb mahalliy politsiya vakilidan iqtibos keltirmoqda gazeta.", "category": "Dunyo", "title": "Londonda to‘tiqush o‘z bekasini jinoyatchi changalidan qutqarib qoldi", "date": "04/12/2014", "url": "https://daryo.uz/2014/04/12/londonda-totiqush-oz-bekasini-jinoyatchi-changalidan-qutqarib-qoldi/"}
{"content": "Afrikada koronavirusga chalingan bemorlar soni 22500 kishidan oshdi, kasallik oqibatida 1100 nafardan ortiq odam vafot etgan. Bu haqda Afrika kasalliklar nazorati va profilaktikasi markaziga tayanib, “RIA Novosti” xabar berdi.\n\nTashkilotning ma’lumotlariga ko‘ra, 20-aprel holatiga bo‘yicha Afrika ittifoqi tarkibiga kiruvchi 55 ta davlatning 52 tasida kasallikni yuqtirib olish bilan bog‘liq 22513 ta holat qayd etilgan, 1126 kishi kasallik qurboniga aylangan, 5534 kishi kasallikdan tuzalishga muvaffaq bo‘lgan.\nKoronavirus eng ko‘p qayd etilgan davlatlar qatoridan JAR (3158 kishi), Misr (3144 kishi), Marokash (2990 kishi), Jazoir (2619 kishi) va Kamerun (1016 kishi) o‘rin olgan.\nMa’lum qilinishicha, Afrikaning uchta davlati — Lesoto, G‘arbiy Sahroi Kabir va Komor orollarida haligacha koronavirus qayd etilmagan.\nAvvalroq JARda karantin vaqtida to‘y o‘tkazayotgan kelin-kuyov hibsga olingani haqida xabar berilgan edi. Futbolchi Drogba Kot-d’Ivuardagi shifoxonasini koronavirusga qarshi kurash uchun taqdim etgan. “Liverpul” klubi va Misr terma jamoasi hujumchisi Muhammad Saloh Misrdagi muhtoj oilalarga minglab tonna oziq-ovqat tarqatdi.\nMavzuga doir: Koronavirus pandemiyasi vaqtida “qora qit’a”da hayot qanday kechmoqda? (foto)", "category": "Dunyo", "title": "Afrikada koronavirusga chalinganlar soni 22500 kishidan oshdi", "date": "04/21/2020", "url": "https://daryo.uz/2020/04/21/afrikada-koronavirusga-chalinganlar-soni-22500-kishidan-oshdi/"}
{"content": "Uzcard banklararo to‘lov tizimi o‘zining www.uzcard.uz saytini yangiladi, deb xabar bermoqda “Infocom.uz”.\n\nSaytning bosh sahifasiga tizimning yangi logotipi tushirilgan karta reklamasi joylashtirilgan.\n\nQayd etilishicha, Uzcard banklararo to‘lov tizimi 28 ta tijorat bankining to‘lov tizimlarini birlashtirgan. Naqd bo‘lmagan hisob-kitoblarni so‘m plastik kartochkalari orqali amalga oshiruvchi banklararo to‘lov tizimi ishtirokchi-banklar bir-birlarining plastik kartochkalariga xizmat ko‘rsatishlarini ta’minlaydi.", "category": "Mahalliy", "title": "Uzcard tizimi o‘z saytini yangiladi", "date": "01/26/2015", "url": "https://daryo.uz/2015/01/26/uzcard-tizimi-oz-saytini-yangiladi/"}
{"content": "IShID terrorchilik tashkilotining Suriyadagi asosiy tayanchi bo‘lgan Raqqa shahri jangarilardan butunlay ozod etildi. Bu haqda Al Arabiya’ga tayanib, “Kommersant” xabar berdi.\n\nTelekanal bilan suhbatlashgan manbaning so‘zlariga ko‘ra, shaharda qolgan jangarilar “Suriya demokratik kuchlar” qurollangan koalitsiyasi otryadlariga taslim bo‘lgan.\nBundan oldin Rossiya harbiy idoralari Suriya hududining 92 foizdan ortig‘i jangarilardan ozod etilgani haqida xabar bergan edi. Raqqani ozod etish harakatlari iyun oyida boshlangan.\nO‘sha vaqtda mutaxassislar Suriya va Iroqdagi amalga oshirilgan shu turdagi operatsiyalardan kelib chiqib, shaharni ozod etilish ishlari bir necha oy davom etishini ma’lum qilgan edi.\nBiroq iyul oyidayoq AQSh Raqqaning 30 foizi IShID jangarilaridan tozalangani haqida xabar bergan edi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "OAV: Suriyaning Raqqa shahri IShID jangarilaridan butunlay ozod etildi", "date": "10/14/2017", "url": "https://daryo.uz/2017/10/14/oav-suriyaning-raqqa-shahri-ishid-jangarilaridan-butunlay-ozod-etildi/"}
{"content": "“Leypsig” klubi hujumchisi Timo Verner Germaniya Bundesligasining noyabr oyidagi eng yaxshi o‘yinchisi deb topildi. Bu haqida liga rasmiy saytida ma’lum qilindi.\n\nMazkur sovrin uchun shuningdek, Filipp Maks (“Augsburg”), Marsel Zabitser (“Leypsig”), Patrik Herrmann (“Borussiya” Myunxengladbax), Kristofer Nkunku (”Leypsig”) va Milot Rashitsa (“Verder”) kabi futbolchilar da’vogarlik qilgandi.\nVerner noyabr oyida Bundesligada to‘rtta o‘yin o‘tkazib, 7 ta gol va beshta samarali uzatma amalga oshirdi.", "category": "Sport", "title": "Bundesliganing noyabr oyidagi eng yaxshi futbolchisi aniqlandi", "date": "12/21/2019", "url": "https://daryo.uz/2019/12/21/bundesliganing-noyabr-oyidagi-eng-yaxshi-futbolchisi-aniqlandi/"}
{"content": "O‘zbekiston Prezidenti parlamentga Murojaatnomasida jinoyat qonunchiligini yanada takomillashtirish va liberallashtirish masalalariga to‘xtalib o‘tdi.\n\nPrezident o‘z nutqida amaldagi Jinoyat va Jinoyat protsessual kodekslari qariyb 25 yil oldin qabul qilinganini eslatib o‘tdi.\n“O‘tgan davrda hayot o‘zgargani, jamiyatdagi munosabatlar, odamlarning yashash tarzi, ongi, dunyoqarashi o‘zgargani nuqtai nazaridan. Bu kodekslar bugungi kun talablariga javob bermasligi qayd etildi.\nShuning uchun jinoyat va jinoyat-protsessual qonunchilikni tubdan qayta ko‘rib chiqish lozim. Qonunchilikda har bir jinoyatning belgi va xususiyatlarini, jazo tayinlash mexanizmlarini aniq ko‘rsatish, tergov harakatlarini o‘tkazishga inson omilining ta’sirini imkon qadar kamaytirish zarur”, — deydi Prezident.\nBu borada qonunchilikni takomillashtirish bo‘yicha idoralararo komissiyaga 2019-yil 1-iyulga qadar Jinoyat va Jinoyat-protsessual kodekslarining yangi loyihalarini tayyorlash vazifasi yuklatildi.", "category": "Mahalliy", "title": "O‘zbekistonda Jinoyat va Jinoyat-protsessual kodekslarining yangi loyihalari tayyorlanadi", "date": "12/28/2018", "url": "https://daryo.uz/2018/12/28/ozbekistonda-jinoyat-va-jinoyat-protsessual-kodekslarining-yangi-loyihalari-tayyorlanadi/"}
{"content": "Rossiyaning Qozon shahridagi tennis akademiyasida Konfederatsiyalar Kubogi–2017 turniriga qur’a tashlash marosimining tayyorgarlik jarayoni bo‘lib o‘tdi, deb xabar bermoqda “TASS”.\n\nRaqqoslar marosim vaqtida bo‘lib o‘tadigan chiqishlarni repetitsiya qildi. Marosimda musobaqaning rasmiy to‘pi – “Krasava”dan foydalaniladi. Shuningdek, JCh–2018 timsoli – bo‘ri Zabivaka ham qur’a tashlash marosimida ishtirok etadi.\nBundan tashqari, tayyorgarlik jarayonida teleboshlovchi Andrey Malaxov, Braziliya termasi safida Konfederatsiyalar Kubogining ikki karra sohibi Julio Baptista, JCh–2018 elchisi Yelena Isinbayeva va Rossiya termasining sobiq futbolchisi Sergey Semak qatnashdi.\nTashkilotchilarning qayd etishicha, repetitsiya rejaga ko‘ra muvaffaqiyatli o‘tdi.\nMa’lumot uchun, Konfederatsiyalar Kubogi–2017 turniriga qur’a tashlash marosimi 26-noyabr kuni Toshkent vaqti bilan soat 20:00 da boshlanadi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Qozonda Konfederatsiyalar Kubogi–2017 qur’a marosimining tayyorgarlik jarayoni bo‘lib o‘tdi", "date": "11/25/2016", "url": "https://daryo.uz/2016/11/25/qozonda-konfederatsiyalar-kubogi-2017-qura-marosimining-tayyorgarlik-jarayoni-bolib-otdi/"}
{"content": "Bangladesh poytaxti Dakkadagi Bashundxara savdo markazida kuchli yong‘in kelib chiqdi. “TASS”ning Dhaka Tribune’ga asoslanib bildirishicha, bir necha o‘n kishi ichkarida qolib ketgan bo‘lishi mumkin.\n\nYong‘in markazning oltinchi qavatida boshlandi. Xaridorlar va savdogarlarning ko‘pchiligi binoni mustaqil ravishda tark etdi, 20 kishini qutqaruvchilar olib chiqdi. O‘t o‘chirish xizmati vakilining ma’lum qilishicha, yana bir necha o‘n kishi ichkarida qolib ketgan bo‘lishi mumkin. Bino tomida odamlar borligi aytilmoqda.\nVoqea joyiga 14 ta o‘t o‘chirish brigadalari yetib keldi.", "category": "Dunyo", "title": "Bangladeshdagi savdo markazida kuchli yong‘in kelib chiqdi", "date": "08/21/2016", "url": "https://daryo.uz/2016/08/21/bangladeshdagi-savdo-markazida-kuchli-yongin-kelib-chiqdi/"}
{"content": "Rossiya—2018 mundiali uchun Germaniya terma jamoasi navbatdagi qadamni tashladi. Pragada Chexiya mehmoni bo‘lgan Ioaxim Lyov shogirdlari 2:1 hisobida zafar quchdi.\n\nShu tariqa Germaniya 7 ta o‘yinda 7 ta g‘alabani qo‘lga kiritib, guruhda yaqqol peshqadam bo‘lib turibdi. Bu natijani, shuningdek, Portugaliya bilan bir guruhdan joy olgan Shveysariya ham takrorlay olgan.\n\nYevro—2016 kashfiyotlaridan biri bo‘lgan Shimoliy Irlandiya termasi pley-off yo‘llanmasi uchun ancha yaqin. Irlandlar ayni paytda Chexiya va Norvegiyadan anchagina o‘zib keta olgan.\nJCh—2018. Saralash\n “C” guruhi. 7-tur\n 1-sentabr, payshanba\nGollar: Timo Verner, 4 (0:1). Vladimir Darida, 78 (1:1). Mats Xummels, 88 (1:2).\nGollar: Joshua King, 32-pen (1:0). Rashad Sadigov, 60-avt (2:0).\nChetlatish: Badaviy Guseynov, 90 (O).\nGollar: Josh Majennis, 71 (0:1). Josh Majennis, 75 (0:2). Stiven Deyvis, 78-pen (0:3).\n", "category": "Sport", "title": "JCh—2018. “Nemis mashinasi” tavakkalchilikni yoqtirmaydi: 7 ta o‘yin va 7 ta g‘alaba!", "date": "09/02/2017", "url": "https://daryo.uz/2017/09/02/jch-2018-nemis-mashinasi-tavakkalchilikni-yoqtirmaydi-7-ta-oyin-va-7-ta-galaba/"}
{"content": "AQShning Apple korporatsiyasi kapitalizatsiyasi joriy haftada oxirgi 17 oy ichidagi eng yomon natijani qayd etib, 43 milliard dollarga qisqardi. Bu haqda, NASDAQ birjasi ma’lumotlariga tayanib, Financial Times nashri xabar bermoqda.\n\n22-sentabr kuni korporatsiya aksiyalarining narxi 1,6 foizga tushdi, 18-sentabrdan boshlab umumiy tushish esa 5,2 foizni tashkil etdi.\nKorporatsiya aksiyalari narxi 22-sentabr kuni sotuvga chiqarilgan Apple Watch soatida internet bilan bog‘liq muammolar borligi haqidagi xabarlar tufayli tushib bormoqda. Bundan tashqari, tahlilchilar iPhone 8 smartfoniga bo‘lgan talab bo‘yicha salbiy prognozlar berdi — ularning fikricha, yangi gadjet iPhone 7 dan jiddiy farq qilmaydi.\nEkspertlarning fikricha, Apple muxlislari oktabr boshida chiqishi kutilayotgan iPhone X smartfonini ko‘zlab, sukut saqlayotgani ham iPhone 8 ga bo‘lgan talab hajmiga salbiy ta’sir o‘tkazadi.", "category": "Texnologiyalar", "title": "Apple bir haftada 43 milliard dollar kapitalizatsiyasini yo‘qotdi", "date": "09/23/2017", "url": "https://daryo.uz/2017/09/23/apple-bir-haftada-43-milliard-dollar-kapitalizatsiyasini-yoqotdi/"}
{"content": "Yaponiyalik ixtirochilar uchar bonsay daraxtini yaratdi, deb yozadi “Hi-tech.mail.ru”. U maxsus magnitli platformaga o‘rnatiladi, bu unga havoda muvozanatni saqlash va, hatto, biroz aylanish imkonini beradi.\n\nIxtiro allaqachon Kickstarter kraudfanding maydonida paydo bo‘ldi. Ixtiro aks etgan videoda diametri 6 sm bo‘lgan daraxtli tuvak magnitli bazadan 2 sm balandlikda uchayotganini ko‘rish mumkin.\nKonstruksiya ikkita element: baza va ko‘chma platformadan iborat. Chinni bazaga kuchli magnit va aylanadigan mexanizm solib qo‘yilgan. Ko‘chma platformada suvni singdirib oladigan gubka hamda baza bilan aloqada bo‘lish uchun magnit bor.\nYangi avlod bonsay daraxtining narxi 200 dollardan boshlanib, 10 ming dollargacha yetadi.\n", "category": "Texnologiyalar", "title": "Yapon olimlari uchar daraxtni ixtiro qildi (video)", "date": "01/25/2016", "url": "https://daryo.uz/2016/01/25/yapon-olimlari-uchar-daraxtni-ixtiro-qildi-video/"}
{"content": "“Barselona” hujumchisi Lionel Messi Chempionlar ligasi doirasida “Manchester Siti”ga qarshi kechgan uchrashuvda gol kiritgach, yangi rekord o‘rnatdi. Bu haqda Sports.ru xabar berdi.\n\nArgentinalik futbolchi YeChL bahslarida bir jamoa tarkibida gol urish borasida yangi natija qayd etdi. Uning “Barselona” tarkibida YeChLda urgan gollari 67 taga yetdi. Bunga qadar “Real” hujumchisi Raul 66 gol bilan bu boradagi rekord sohibi hisoblanar edi.\nTa’kidlash joiz, Krishtianu Ronalduning bir jamoa tarkibida urgan gollari hozircha 46 tani tashkil qilmoqda.", "category": "Sport", "title": "Messi YeChL bahslarida bir jamoa tarkibida 67 ta gol urib, rekord o‘rnatdi", "date": "03/13/2014", "url": "https://daryo.uz/2014/03/13/messi-yechl-bahslarida-bir-jamoa-tarkibida-67-ta-gol-urib-rekord-ornatdi/"}
{"content": "USAID Xorazm viloyati silga qarshi kurashish dispanseri bilan hamkorlikda 2016-yilning 21—22-iyul kunlari Urganch shahrida va Xorazm viloyatining Bog‘ot tumanida “salomatlik yarmarkalari”ni o‘tkazdi. Bu haqda USAID’ning silga qarshi kurash bo‘yicha dasturi “Daryo”ga ma’lum qildi.\n\nTadbirda silga chalingan bemorlar, ularning oilalari va mahalla vakillari ishtirok etdi. Bu kabi yarmarkalar mahalla aholisini xastalikka qarshi kurashishga jalb etishga, ularning kasallikning oldini olish choralari va davo usullari haqida xabardorligini oshirish, shuningdek, silga chalingan bemorlar va ularning oilalariga zarur yordam ko‘rsatishga imkon tug‘diradi.\nUSAID’ning ko‘magi bilan joriy yilda Buxoro, Qashqadaryo, Xorazm va Navoiy viloyatlarining barcha 49 ta tumanida bo‘lib o‘tadigan “salomatlik yarmarkalari”da uch mingdan ortiq bemor va ularning oila a’zolari ishtirok etadi.\nUSAID jami budjeti 7,6 million AQSh dollaridan iborat besh yillik dastur yordamida O‘zbekiston hukumatining silga qarshi kurash bo‘yicha sa’y-harakatlarini qo‘llab-quvvatlamoqda.", "category": "Mahalliy", "title": "USAID va Silga qarshi kurashish milliy dasturi “salomatlik yarmarkalari”ni o‘tkazdi", "date": "07/25/2016", "url": "https://daryo.uz/2016/07/25/usaid-va-silga-qarshi-kurashish-boyicha-milliy-dastur-salomatlik-yarmarkalarini-otkazdi/"}
{"content": "YouTube Super Chat deb nomlangan yangi funksiya ishga tushirilishini e’lon qildi, deb yozadi 3DNews. U foydalanuvchilarga o‘zlarining bevosita translyatsiyalaridan pul ishlash imkonini beradi. Yangilik sharofati bilan, tomoshabinlar o‘z izohlari boshqa izohlar yuqorisiga joylashib, ajralib turishi uchun pul to‘lay oladi.\n\nTez orada YouTube’da translyatsiyalarni ko‘rish chog‘ida chat oynasida dollar belgichasini payqash mumkin bo‘ladi. Uni bosish orqali blogerga ma’lum summadagi mablag‘ni yuborish mumkin. Summa qanchalik katta bo‘lsa, izoh shunchalik uzoq vaqt davomida tepada turadi va u shunchalik ko‘p belgilardan iborat bo‘lishi mumkin.\n\nBunday izoh o‘zining alohida rangiga ega bo‘ladi, shunda translyatsiya muallifi u pastga tushib borayotgan vaqtda, uni osonlik bilan topib oladi. Super Chat tomoshabinlarga videoblogrlarga pul yuborish imkonini bergan boshqa bir funksiya — Fan Funding o‘rnini egallaydi.\nIshlab chiquvchilar so‘zlariga ko‘ra, yangi instrument 18 yoshdan katta, ya’ni o‘z to‘lov kartasiga ega  tomoshabinlarga mo‘ljallangan.\nSuper Chat’ning beta-versiyasi butun dunyo bo‘ylab ba’zi foydalanuvchilar uchun ochiq, 31-yanvar kuni esa undan yanada ko‘proq odamlar foydalanishi mumkin bo‘ladi.", "category": "Texnologiyalar", "title": "YouTube’da pul to‘lash orqali translyatsiyalarga izohlarni biriktirish imkoniyati paydo bo‘ldi", "date": "01/17/2017", "url": "https://daryo.uz/2017/01/17/youtubeda-pul-tolash-orqali-translyatsiyalarga-izohlarni-biriktirish-imkoniyati-paydo-boldi/"}
{"content": "Xitoyning Huawei texnologik kompaniyasi Samsung’ni sudga berdi, deb yozadi “RIA Novosti”. U Janubiy Koreya kompaniyasini mobil qurilmalar uchun simsiz aloqa texnologiyasi bo‘yicha mualliflik huquqlarini buzishda ayblamoqda.\n\nAQShning Kaliforniya shtatidagi federal sudga berilgan da’vo arizasida yozilishicha, “Samsung va uning sho‘ba korxonalari Huawei texnologiyalari qo‘llanilgan mobil qurilmalarni sotishdan milliardlab dollar ishlab topgan”.\nXitoy kompaniyasi “patent huquqi buzilishi tufayli Huawei’ga yetkazilgan zararni qoplash”ni talab qilmoqda.", "category": "Texnologiyalar", "title": "Huawei kompaniyasi Samsung’ni patent huquqini buzgani uchun sudga berdi", "date": "05/25/2016", "url": "https://daryo.uz/2016/05/25/huawei-kompaniyasi-samsungni-patent-huquqini-buzgani-uchun-sudga-berdi/"}
{"content": "Toshkent kinoteatrlari “Nuh” filmi namoyishini qaytadan yo‘lga qo‘ydi. Bu haqda “Afisha.Uz” ma’lumotiga tayanib “Kun” xabar berdi.\n\nRejissor Darren Aronofski tomonidan suratga olingan “Nuh” filmi Toshkentning Asia, Grand Cinema va Mega Cinema kinoteatrlarida namoyish etilmoqda. Har uchala kinoteatr vakillari seanslar bo‘layotgani haqidagi ma’lumotni tasdiqladi.\nAsia kinoteatrida “Nuh” filmi seanslari chiptalari 18 va 20 ming so‘mdan, Grand Cinema’da 20 ming so‘mgacha, Mega Cinema kinoteatrida esa seans vaqtiga qarab 18 ming so‘mdan 20 ming so‘mgacha sotilmoqda.\nEslatib o‘tamiz, “Nuh” filmining Toshkentdagi namoyishi 27-mart kuni boshlangan, biroq 28-mart kuni ma’lum sabablarga ko‘ra to‘xtatilgan edi. “O‘zbekkino” milliy agentligi ushbu film namoyishi uchun birorta yuridik shaxs tavsiya so‘rab tashkilotga murojaat etmaganini ma’lum qilgan edi.", "category": "Madaniyat", "title": "Toshkentda “Nuh” filmi qaytadan namoyish etila boshladi", "date": "03/31/2014", "url": "https://daryo.uz/2014/03/31/toshkentda-nuh-filmi-qaytadan-namoyish-etila-boshladi/"}
{"content": "Rossiyaning Sankt-Peterburg shahri mezbonlik qilgan boks bo‘yicha 17–18 yoshlilar o‘rtasidagi jahon chempionatida 26-noyabr, shanba kuni final bellashuvlari bo‘lib o‘tdi, deb xabar bermoqda “Sports.uz”.\n\nDunyoning 75 davlatidan 400 nafardan ortiq yosh charm qo‘lqop ustalari g‘oliblik uchun kurash olib borgan musobaqada O‘zbekiston terma jamoasi a’zolari jami 4 ta medal bilan ortga qaytadigan bo‘ldi.\nAvvalroq Otabek Xolmatov (-52 kg), Shunqor Abdurasulov (-56 kg) va Shohruz Rahimov (-91 kg) bronza medallarini qo‘lga kiritgani haqida xabar berilgandi.\n-60 kilogramm vazn toifasida O‘zbekiston sharafini himoya qilgan Bilolbek Mirzarahimov finalgacha yetib bordi. Hal qiluvchi bahsda amerikalik Delante Jonsonga qarshi ringga ko‘tarilgan o‘zbekistonlik bokschiga biroz omad yetishmadi va u musobaqaning kumush medali bilan taqdirlandi.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Sport", "title": "Yoshlar o‘rtasidagi JChning finaliga chiqqan yagona o‘zbekistonlik bokschi kumush medal bilan ortga qaytadigan bo‘ldi", "date": "11/27/2016", "url": "https://daryo.uz/2016/11/27/yoshlar-ortasidagi-jchning-finaliga-chiqqan-yagona-ozbekistonlik-bokschi-kumush-medal-bilan-ortga-qaytadigan-boldi/"}
{"content": "Tesla Janubiy Avstraliya shtatida quvvati 100 megavatt bo‘lgan Powerpack batareya tizimini o‘rnatish bo‘yicha ishlar yakunlanganini ma’lum qildi. Bu haqda Meduza xabar berdi.\n\nMavzuga doir: Tesla Avstraliyada dunyodagi eng yirik litiy-ion akkumulyatorini quradi\nKompaniya asoschisi Tesla xodimlarini ishlarning “rekord muddatda” yakunlangani bilan tabrikladi. Mask va’da qilganidek, loyiha 100 kun ichida amalga oshirilgan. Ishlar rasman 29-sentabrda boshlangan.\n\nMavzuga doir: Tesla rahbari elektr stansiyasini 100 kunda qura olmasa, uni Avstraliya hukumatiga bepul topshirishga va’da berdi", "category": "Texnologiyalar", "title": "Ilon Mask Avstraliyada dunyodagi eng katta batareyani o‘zi va’da qilganidek 100 kun ichida o‘rnatdi", "date": "11/24/2017", "url": "https://daryo.uz/2017/11/24/ilon-mask-avstraliyada-dunyodagi-eng-katta-batareyani-ozi-vada-qilganidek-100-kun-ichida-ornatdi/"}
{"content": "Qozog‘istonning Chimkent shahrida bir yil muqaddam haydovchilik guvohnomasidan mahrum qilingan shaxs avtobus bekatida turgan ikki ayol va olti bolani urib ketdi. Buning oqibatida to‘rt yoshli bola halok bo‘ldi, qolgan jabrlanuvchilar shifoxonaga yotqizildi, deb xabar bermoqda “RIA Novosti” Janubiy Qozog‘iston ichki ishlar departamenti matbuot xizmatiga asoslanib.\n\nMa’lum bo‘lishicha, Audi-100 haydovchisi 1997-yilda tug‘ilgan o‘smirdir. U tezlikni oshirgani bois boshqaruvni qo‘ldan boy bergani aytilmoqda.\nShifoxonaga yotqizilgan ayollar 1984-yili, besh nafar bola esa 2007, 2009 va 2010-yillarda tug‘ilgan. Ayni paytda ayollar og‘ir ahvolda reanimatsiyada jon talashmoqda.\nVoqea yuzasidan sud oldi surishtiruvi boshlab yuborildi, jinoiy ish qo‘zg‘atildi. Avtomobil haydovchisi vaqtinchalik saqlash izolyatoriga tashlandi.", "category": "Dunyo", "title": "Qozog‘istonda guvohnomasidan mahrum qilingan haydovchi bekatda 8 kishini urib ketdi", "date": "05/20/2016", "url": "https://daryo.uz/2016/05/20/qozogistonda-guvohnomasidan-mahrum-qilingan-haydovchi-bekatda-8-kishini-urib-ketdi/"}
{"content": "Mirzo Ulug‘bek nomidagi O‘zbekiston Milliy universitetida Chingiz Aytmatovning hayoti va ijodiga bag‘ishlangan ko‘rgazma ish boshladi. Bu haqda O‘zA xabar bermoqda.\n\nUnda Qirg‘iziston Respublikasining O‘zbekistondagi elchixonasi, Oliy va o‘rta maxsus ta’lim vazirligi va qator jamoat tashkilotlari vakillari, adabiyotshunos olimlar, shoir va yozuvchilar, professor-o‘qituvchilar hamda talabalar qatnashdi.\nUniversitet rektori A.Marahimov, Qirg‘izistonning O‘zbekistondagi Favqulodda va muxtor elchisi D.Siddiqov, O‘zbekiston Yozuvchilar uyushmasi raisining birinchi o‘rinbosari S.Sayyid va boshqalar Chingiz Aytmatov betakror ijodi bilan O‘zbekiston – Qirg‘iziston xalqlari o‘rtasidagi do‘stlik rishtalarini yanada mustahkamlashga ulkan hissa qo‘shgan buyuk adib ekanini alohida ta’kidladi.\nKo‘rgazmadan Chingiz Aytmatovning ana shunday durdona asarlari, adib haqidagi xotiralar, maqolalarning elektron nusxalari, yozuvchining hayoti va ijodi tasvirlangan fotosuratlar o‘rin olgan.", "category": "Madaniyat", "title": "O‘zMUda Chingiz Aytmatovning hayoti va ijodiga bag‘ishlangan ko‘rgazma ish boshladi", "date": "10/18/2017", "url": "https://daryo.uz/2017/10/18/ozmuda-chingiz-aytmatovning-hayoti-va-ijodiga-bagishlangan-korgazma-ish-boshladi/"}
{"content": "Dunyoga mashhur Deloitte konsalting kompaniyasi hafta boshida 2015/16-yilgi mavsumlarda eng ko‘p daromad qilgan klublar reytingini e’lon qilgandi. Unga ko‘ra, 11 yillik tanaffusdan so‘ng “Manchester Yunayted” peshqadamga aylanib, mana shu vaqt davomida yetakchilik qilgan Madridning “Real” klubini uchinchi o‘ringa tushirib yuborgandi.\n\nDaromadlarni sarhisob qilishda Deloitte futbolchilarni sotishdan kelib tushadigan qo‘shimchalarni hisobga olmagan. Homiylik tushumlari, teletranslyatsiyani sotish masalasi hamda o‘yin uchun chiqarilgan chiptalardan ko‘rilgan foyda bunda inobatga olingandi. Endilikda kompaniya ularning har birini alohida-alohida taqdim etdi\n\n1. “Real” — 227,7 mln yevro, jami daromadning 37%i\n2. “Manchester Siti” — 215,8 mln yevro, 41%\n3. “Barselona” — 202,7 mln yevro, 33%\n4. “Yuventus” — 195,7 mln yevro, 57%\n5. “Arsenal” — 192 mln yevro, 41%\n6. “Chelsi” — 191,1 mln yevro, 43%\n7. “Manchester Yunayted” — 187,7 mln yevro, 27%\n8. “Liverpul” — 168,1 mln yevro, 42%\n9. “Roma” — 154 mln yevro, 71%\n10-11. “Bavariya” — 147,6 mln yevro, 25%\n10-11. “Tottenhem” — 147,6 mln yevro, 53%\n\n1. “Manchester Yunayted” — 137,5 mln yevro, jami daromadning 20%i\n2. “Arsenal” — 133,6 mln yevro, 29%\n3. “Real” — 129 mln yevro, 21%\n4. “Barselona” — 121,4 mln yevro, 19%\n5. “Bavariya” — 101,8 mln yevro, 17%\n6. “Chelsi” — 93,2 mln yevro, 21%\n7. “PSJ” — 92,5 mln yevro, 18%\n8. “Liverpul” — 75,9 mln yevro, 19%\n9. “Manchester Siti” — 70,2 mln yevro, 13%\n10. “Borussiya” Dortmund — 61,1 mln yevro, 22%\n\n1. “Manchester Yunayted” — 363,8 mln yevro, jami daromadning 53%i\n2. “Bavariya” — 342,6 mln yevro, 58%\n3. “PSJ” — 305,3 mln yevro, 58%\n4. “Barselona” — 296,1 mln yevro, 48%\n5. “Real” — 263,4 mln yevro, 42%\n6. “Manchester Siti” — 238,8 mln yevro, 46%\n7. “Chelsi” — 163,1 mln yevro, 36%\n8. “Liverpul” —– 159,8 mln yevro, 39%\n9. “Zenit” — 145,8 mln yevro, 74%\n10. “Arsenal” — 142,9 mln yevro", "category": "Sport", "title": "Deloitte: Teletranslyatsiyalar borasida Madridning “Real”i, chipta sotish borasida Manchesterning “Yunayted”i peshqadam", "date": "01/20/2017", "url": "https://daryo.uz/2017/01/20/deloitte-teletranslyatsiyalar-borasida-madridning-reali-chipta-sotish-borasida-manchesterning-yunaytedi-peshqadam/"}
{"content": "Dono Productions kinokompaniyasi tomonidan yaratilayotgan “Maftuningman-2” kinofilmi kastingining birinchi bosqichi 7-iyun sanasida Toshkent shahrida o‘tkazildi. Bu haqda “Darakchi.uz” xabar bermoqda.\n\nIlgariroq kinofilmda rol ijro etish uchun butun O‘zbekiston bo‘ylab kasting e’lon qilingani aytilgan edi.\n8-iyun kuni “Maftuningman” filmi yulduzlari — O‘zbekiston xalq artisti, professor Turg‘un Azizov hamda O‘zbekistonda xizmat ko‘rsatgan artist Klara Jalilovalar kasting jarayoniga qo‘shildi.\n\nUlar “Maftuningman” filmini suratga olish jarayonini esga oldi, shu bilan birga, “Maftuningman-2” filmiga o‘z munosabatini bildirdi.\n\n“O‘shanda 22–23 yoshlarda edim, — eslaydi Turg‘un Azizov. — Teatr bilim yurtini tamomlagach, aktyor sifatida o‘z faoliyatimni boshlagan edim. Har kuni tramvayda ish joyim, Hadrada joylashgan teatrga qatnardim. Bir kuni tramvayda ketayotsam, notanish kishi menga uzoq tikildi. So‘ng bekatida tusha turib menga: ‘Teatrdan nechada bo‘shaysan? Repetitsiyadan so‘ng mening oldimga, Shayxontohurdagi kinostudiyaga bir kirib ketgin, men Yo‘ldosh aka bo‘laman’ dedi. Hayron bo‘lib, ‘Ha mayli’ deb javob berdim. Repetitsiyadan so‘ng, teatrdagi rahbarimning meni yo‘ldan qaytarishiga qaramay, kinostudiyaga yo‘l oldim. Borsam, raqs sahnasi dekoratsiyasi tayyor, filmdagi hamrohim ham o‘sha yerda ekan. Menga ssenariyni berishdi. Bir oz tayyorlangach, suratga olish ishlari boshlandi. Rolimni ijro etgach, uyga qaytdim. Oradan hech qancha vaqt o‘tmay, meni rolga tasdiqlashgani haqida xabar qilishdi. Ammo teatrdan menga ruxsat berishmadi. ‘Ularga sen kerak bo‘lsang, sening vaqtingga qarab ishlasin, bu teatrdagi ijodingga xalal bermasin’ deyishdi. Yo‘ldosh aka bu shartga ko‘nib, men bilan kunduzi, teatrdan bo‘sh vaqtimda ishlaydigan bo‘ldi. Viloyatlarda suratga olish ishlari boshlanganda, meni ertalab 4 yarimda viloyatlarga gazeta, jurnallar tarqatadigan pochta samolyotda viloyatga yetkazishardi. Kechki 5 larda yana o‘sha samolyotda Toshkentga uchardim. Chunki soat 21:00 da spektaklim boshlanardi”.\n\n“Afg‘onistondan Xiyol ismli qo‘shiqchi kelib, yoshlar orasidan bo‘lajak qo‘shiqchilarni saralagan, — deydi Klara Jalilova. — Ovozim va ko‘rinishim unga manzur kelib, meni tanlab olgan. Shundan so‘ng qo‘shiqchi sifatida ijodimni boshlaganman. ‘Maftuningman’ filmi suratga olinishidan ancha avvalroq men yaxshigina tanilib qolgandim. Lekin Yo‘ldosh Agzamov meni bo‘yi past va juda ozg‘in deb filmga olishni istamagan. Anchagacha so‘zida qat’iy turib olgan. Rostdan ham bo‘yim past, juda ozg‘in edim. ‘Do‘ppi tikdim’ qo‘shig‘ining muallifi Mutal Burxonov esa qo‘shiqni aynan Klara uchun yozganman deb xarxasha qilgan. Oxiri Yo‘ldosh aka meni qabul qilishga rozi bo‘lgan. Oyog‘imga baland poshna, ustimga qavat-qavat libos kiydirib suratga olish ishlarini boshlab yuborishgan”.\nTurg‘un Azizov va Klara Jalilova “Maftuningman-2” filmini suratga olishda ko‘proq zamonaviylikka e’tibor qaratish lozimligini aytib, ijodkorlarga omad va ishlarining rivojini tilab oq fotiha berdi.\nFilm kastingi 15-iyunga qadar davom etadi.", "category": "Madaniyat", "title": "“Maftuningman-2” kastingini Turg‘un Azizov va Klara Jalilova o‘tkazdi", "date": "06/09/2016", "url": "https://daryo.uz/2016/06/09/maftuningman-2-kastingini-turgun-azizov-va-klara-jalilova-otkazdi/"}
{"content": "Twitter kompaniyasida xodimlar soni ommaviy ravishda qisqartirilishi kutilmoqda. Recode nashrining o‘z manbalariga asoslanib xabar berishicha, xodimlarni ishdan bo‘shatish kelasi haftadan boshlanadi.\n\nNashr ma’lumotlariga ko‘ra, kompaniyaning barcha bo‘linmalari xodimlari soni qisqartiriladi. Aynan qancha odam ishsiz qolishi hozircha noma’lum, biroq bu holat, asosan, muhandislarga daxl qiladi — Twitter xodimlarining qariyb 50 foizi aynan shunday mutaxassislarni tashkil etadi.\nXodimlar soni kompaniya samaradorligini oshirish maqsadida amalga oshirilayotgan restrukturizatsiya doirasida yuz beradi. “Biz mish-mishlar va uydirmalarga izoh bermaymiz”, — dedi Twitter vakili. Ma’lumot uchun, 5-oktabr kuni Twitter asoschilaridan biri Jek Dorsi rasman kompaniya bosh direktori etib tayinlangan edi.\nTwitter kompaniyasiga 2006-yilda asos solingan bo‘lib, bosh qarorgohi San-Fransiskoda joylashgan. Kompaniyada hozirgi vaqtda taxminan 4,1 ming xodim mehnat qilmoqda.", "category": "Texnologiyalar", "title": "Twitter o‘z xodimlari sonini ommaviy ravishda qisqartirmoqchi ekanligi ma’lum bo‘ldi", "date": "10/10/2015", "url": "https://daryo.uz/2015/10/10/twitter-oz-xodimlari-sonini-ommaviy-ravishda-qisqartirmoqchi-ekanligi-malum-boldi/"}
{"content": "AQSh poytaxti Vashington shahridagi Jorj Vashington nomidagi universitetning L. Elliot nomidagi Xalqaro munosabatlar maktabida 1969-yil taniqli o‘zbek yozuvchisi Abdulla Qodiriyning “O‘tgan kunlar” romani asosida “O‘zbekfilm” kinostudiyasida tasvirga olingan “O‘tgan kunlar” badiiy filmi namoyish etildi. Bu haqda “O‘zbekkino” Milliy agentligining rasmiy saytida xabar berildi.\n\nUshbu film o‘zbek kino san’atiga bag‘ishlab o‘tkazilgan tadbirda ko‘rsatildi, deyiladi xabarda. Ma’lum qilinishicha, “bunday tadbir AQSh aholisini o‘zbek xalqining tarixiy merosi, madaniy-ma’naviy qadriyatlari bilan yaxshilab tanishtirish maqsadida o‘tkazilmoqda”.\n“Ushbu kartina o‘zbek mumtoz kinosining ajoyib namunalaridan biridir. O‘zbek kinematografiyasiga filmlar mavzulari rang-barangligi, janrlar va yo‘nalishlar ko‘pligi xosdir”, — dedi tadbirda nutq so‘zlagan L. Elliot nomidagi Xalqaro munosabatlar maktabining Markaziy Osiyo dasturi direktori M. Lorel.\nBundan tashqari, M. Lorel O‘zbekistonda kino san’ati jadal rivojlanib borayotgani va ushbu yo‘nalishda hukumat qo‘rsatayotgan ko‘mak muhim ahamiyat kasb etayotganini qayd etdi.\nQayd etilishicha, kelasi yili Vashington shahrida “O‘zbek kinosi haftaligi”ni o‘tkazishga qiziqish bildirgan Amerika tomoni mazkur tadbirga O‘zbekistonning mashhur kinoijodkorlarini taklif qilishni mo‘ljallamoqda.", "category": "Madaniyat", "title": "“O‘tgan kunlar” badiiy filmi AQShda namoyish etildi", "date": "12/24/2014", "url": "https://daryo.uz/2014/12/24/otgan-kunlar-badiiy-filmi-aqshda-namoyish-etildi/"}
{"content": "Moskvada migrantlar uchun qalbaki registratsiya tayyorlash bilan shug‘ullanayotgan 12 kishi qo‘lga olindi. Bu haqda Rossiya IIV rasmiy vakili Irina Volkka tayanib Sputnik xabar berdi.\n\nUning so‘zlariga ko‘ra, firibgarlar soxta internet saytlar orqali migratsiya markazi xodimlari nomidan jismoniy va yuridik shaxslarning arizalarini qabul qilgan.\n“Qalbaki bildirish blankalari yordamida xorijiy fuqarolarning kirib kelganini ro‘yxatga olib, pul evaziga ularga migratsiya hisobotga qo‘yilgani haqida soxta hujjatlar (registratsiya) bergan”,  — dedi Irina Volk.\nMa’lum bo‘lishicha, jinoyatchilar kuniga 150 ming rublgacha, bir yilda ular 10 million rublgacha daromad olgan. Moskva shahar politsiyasi ushbu jinoyatda gumon qilinayotgan fuqarolarning turar joylari va ofislarida tintuv o‘tkazib 3 millionga yaqin pul, 30 ta bank kartalari, qalbaki muhr va shtamplar, 50 ta mobil telefon topilgan.\nAyni damda ushbu guruhni tashkil qilgan 2 kishi va guruhning 5 nafar faol a’zosi qo‘lga olingan. Ularga nisbatan Rossiya Federatsiyasi Jinoyat kodeksining 159-moddasi (firibgarlik) bo‘yicha jinoyat ishi ochilgan. Yana besh nafar jinoyatchi Rossiya hududini tark etmaslik sharti bilan qo‘yib yuborilgan.", "category": "Dunyo", "title": "Moskvada migrantlarni aldab katta pul topayotgan firibgarlar qo‘lga olindi", "date": "07/03/2019", "url": "https://daryo.uz/2019/07/03/moskvada-migrantlarni-aldab-katta-pul-topayotgan-firibgarlar-qolga-olindi/"}
{"content": "Farg‘ona viloyati Quva tumanida huquqni muhofaza qilish organlari tomonidan 2014-yil 18-oktabrda tug‘ilgan o‘g‘lini 20 million so‘mga sotishga uringan ayol qo‘lga olindi. Bu haqda “Huquq” gazetasi xabar bermoqda.\n\nTergov harakatlari davomida ayol 2008-yili turmushga chiqib, ikki o‘g‘il farzandni dunyoga keltirgani, biroq to‘ng‘ich farzandini bir necha yil avval 3,7 million so‘mga sotib yuborgani ma’lum bo‘ldi.\nBundan tashqari, qayd etishlaricha, ayol muqaddam o‘g‘rilik jinoyati uchun sudlangan.\n“Mazkur holat bo‘yicha bolafurush onaga nisbatan jinoyat ishi qo‘zg‘atilib, unga sud tomonidan tegishli jazo tayinlandi”, — deyiladi gazeta xabarida.", "category": "Mahalliy", "title": "Farg‘ona viloyatida bir yoshli farzandini 20 million so‘mga sotishga uringan ayol qo‘lga olindi", "date": "12/11/2015", "url": "https://daryo.uz/2015/12/11/fargona-viloyatida-bir-yoshli-farzandini-20-million-somga-sotishga-uringan-ayol-qolga-olindi/"}
{"content": "Toshkentdagi Alisher Navoiy nomli kinosaroyda 2016-yilning birinchi yarim yilligida 25 dan ortiq film premyerasi bo‘lib o‘tdi. Mazkur kinonamoyishlarga asoslangan holda, jurnalist Feruz Muhammad yilning birinchi yarmida eng ko‘p rol ijro etgan aktyorlar ro‘yxatini tuzdi.\nRo‘yxatga kiritilgan aktyorlarning aksariyati asosan ikkitadan filmda rol ijro etgan. Sanjar Shodiyev va ortiq kinoda o‘ynamasligini e’lon qilgan xonanda Ali Otajonov uchtadan kinokartinada o‘ynagan bo‘lsa, Muhammadiso Abdulxairov premyerasi bo‘lib o‘tgan filmlarning qariyb uchdan birida suratga tushgan.\nMuhammadiso Abdulxairov — “Majnun”, “Men yolg‘onchiman”, “Baron”, “Dadam bilmasin”, “Qaysarginam”, “Voy-dod”, “Kutilmaganda”\n\nAli Otajonov — “Demak sevasan”, “9-raqamli bemor”, “Meni kechir”\n\nSanjar Shodiyev — “Kutilmaganda”, “Biz sevgi yo‘lidamiz”, “Seni o‘zim boy qilaman”\n\nMatyoqub Matchonov — “Majnun”, “Dadam bilmasin”\n\nMa’ruf Otajonov — “Qanot”, “Oyqiz ertagi”\n\nJavohir Zokirov — “Baron”, “Seni o‘zim boy qilaman”\n\nAsqar Hikmatov — “Dadam bilmasin”, “Majnun”\n\nHamid Toshpo‘latov — “Vahshiy”, “Salom, sevgi”\n\nJavlon Shodmonov — “Kutilmaganda”, “Toshtabib”\n\nUlug‘bek Qodirov — “Baron”, “Majnun”\n\nYigitali Mamajonov — “Qaysarginam”, “Oyqiz ertagi”\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Reyting: 2016-yilning birinchi yarim yilligidagi eng talabgir aktyorlar", "date": "07/28/2016", "url": "https://daryo.uz/2016/07/28/reyting-2016-yilning-birinchi-yarim-yilligidagi-eng-talabgir-aktyorlar/"}
{"content": "Futbol bo‘yicha Italiya chempionatining 25-turidan o‘rin olgan 22-fevral, shanba kungi o‘yinlar yakunlandi.\n\nMusobaqa peshqadami “Yuventus” safarda SPAL bilan bahs yuritdi. Uchrashuvda Krishtianu Ronaldu (39) va Aaron Remzining (60) gollariga maydon egalari Andrea Petanyaning penaltidan kiritigan to‘pi bilan javob qaytardi.\n“Yuventus” ushbu g‘alabadan keyin ochkolarini 60 taga yetkazib oldi va yakka peshqadamlikda davom etmoqda. SPAL (15) so‘nggi 20-o‘rinda bormoqda.\n“Milan” esa Florensiyaga safar qilib, “Fiorentina”ni mag‘lubiyatga uchratdi. Uchrashuvning 57-daqiqasida Ante Rebich milanliklarni oldinga olib chiqdi. Bundan tashqari, 62-daqiqada Dalbert Enrikening chetlatilishidan keyin mezbonlar bir kishi kam bo‘lib qoldi.\nBiroq “Fiorentina” futbolchilari so‘nggi daqiqalarda hisobni tenglashtirishga muvaffaq bo‘ldi. Erik Pulgar penaltidan unumli foydalandi.\nA Seriya\n25-tur bahslari\n22-fevral, shanba\nGollar: 0:1 – 33 Okaka Chuka, 1:1 – 90 Palasio.\nGollar: 0:1 – 39 Ronaldu, 0:2 – 60 Remzi, 1:2 – 69, penalti Petanya.\nGollar: 0:1 – 56 Rebich, 1:1 – 85, penalti Pulgar.", "category": "Sport", "title": "A Seriya. “Yuventus” safarda g‘alabaga erishdi, “Milan” esa ochko yo‘qotdi", "date": "02/23/2020", "url": "https://daryo.uz/2020/02/23/a-seriya-yuventus-safarda-galabaga-erishdi-milan-esa-ochko-yoqotdi/"}
{"content": "Bugun, 28-avgust sanasida Indoneziyaning Jakarta shahrida XVIII yozgi Osiyo o‘yinlarida ilk bor o‘zbek milliy kurashi bo‘yicha ham bahslar bo‘lib o‘tdi.\n\nAyollar o‘rtasida -52 kg vaznda O‘zbekiston sharafini himoya qilgan Gulnora Sulaymonova finalda hindistonlik Pinski Balharni 10:0 hisobida mag‘lub etib, oltin medalni qo‘lga kiritdi.\n\nShu tariqa O‘zbekiston hisobidagi oltin medallar soni 9 taga yetdi.\nBugun, shuningdek, o‘zbek kurashi bo‘yicha gilamga chiqqan Ma’ruf G‘aybulloyev va Muhsin Hisomiddinov oltin, Ruslan Bo‘riyev kumush, Nurbek To‘rayev hamda Oysuluv Abdumajidovalar bronza medaliga ega chiqdi.", "category": "Sport", "title": "Kurashchilardan yana bir oltin medal: Gulnora Sulaymonova Osiyo o‘yinlari—2018 chempioni!", "date": "08/28/2018", "url": "https://daryo.uz/2018/08/28/kurashchilardan-yana-bir-oltin-medal-gulnora-sulaymonova-osiyo-oyinlari-2018-chempioni/"}
{"content": "Emirates aviakompaniyasi Airbus bilan 20 ta A380 samolyoti yetkazib berishga shartnoma imzoladi. Bunga qo‘shimcha tarzda yana 16 ta shu turkumdagi havo kemasiga buyurtma berilishi mumkin, deya xabar beradi Meduza.\nShartnoma summasi 16 milliard dollarni tashkil etadi.\nShartnoma Airbus vakillari yangi buyurtmalar bo‘lmagan taqdirda A380 ishlab chiqarishdan olinishini e’lon qilganidan 4 kun o‘tib imzolandi. Aviakompaniyaga ko‘ra, samolyot ishlab chiqarilishi rentabelli bo‘lishi uchun yiliga kamida 6 ta laynerni yig‘ishga buyurtma bo‘lishi lozim.\nMa’lumot uchun, Emirates A380 samolyotlarining dunyodagi eng yirik foydalanuvchisi hisoblanadi. Aviakompaniyada 101 ta shunday havo kemasi bor, yana 40 tasiga buyurtma berilgan.", "category": "Texnologiyalar", "title": "Emirates Airbus bilan 20 ta A380 yetkazib berishga shartnoma imzoladi va dunyodagi eng katta yo‘lovchi laynerini saqlab qoldi", "date": "01/19/2018", "url": "https://daryo.uz/2018/01/19/emirates-airbus-bilan-20-ta-a380-yetkazib-berishga-shartnoma-imzoladi-va-dunyodagi-eng-katta-yolovchi-laynerini-saqlab-qoldi/"}
{"content": "2019-yilgi “Faol investitsiyalar va ijtimoiy rivojlanish yili” davlat dasturi loyihasi jamoatchilik muhokamasiga qo‘yilgach, jami 4 180 ta taklif kelib tushdi. Bu haqda “Huquqiy axborot” Telegram-kanali xabar berdi.\n\nKelib tushgan takliflar “Taraqqiyot strategiyasi” markazi tomonidan tahlil qilinib, 340 dan ortiq fuqaroning taklifidan dasturni qayta takomillashtirishda foydalanildi.\nEng ko‘p takliflar (140 ta) korrupsiyaga qarshi kurashish bo‘yicha bo‘lgan bo‘lsa, undan keyingi o‘rinlarda bank sohasini isloh qilish, reklama qonunchiligini qayta ko‘rib chiqish, davlat xizmatlari markazlarini rivojlantirish turibdi.\nBundan tashqari obodonlashtirish, sudyalarning formasi, OAV, xususan, jurnalist-texniklarning oyligini oshirish, muxbirlarning maqomini belgilash, turizm bo‘yicha ham ko‘pgina takliflar inobatga olinib, loyihaga kiritilgan.\nIjtimoiy tarmoqlarda tovarlarni noqonuniy oldi-sotdi qilayotgan “tadbirkorlik” subyektlarini aniqlash va ularning faoliyatini qonuniylashtirish bo‘yicha taklif esa loyihaning 51-bandi sifatida kiritilgan.", "category": "Mahalliy", "title": "Ijtimoiy tarmoqlardagi “tadbirkorlar” aniqlanib, ularning faoliyati qonuniylashtiriladi", "date": "01/19/2019", "url": "https://daryo.uz/2019/01/19/ijtimoiy-tarmoqlardagi-tadbirkorlar-aniqlanib-ularning-faoliyati-qonuniylashtiriladi/"}
{"content": "Osiyo futbol federatsiyasi rahbari shayx Salmon bin Ibrohim al-Xalifa Xalqaro futbol federatsiyasi (FIFA) prezidentligi lavozimiga asosiy nomzod deb hisoblanmoqda. Bu haqda The Bookmaker Ratings xabar beradi.\n\nWilliam Hill bukmekerida Salmonga 2,2 koeffitsiyenti bilan baho berish mumkin. Iordaniya shahzodasi Ali bin al-Husaynning FIFA prezidenti lavozimiga tayinlanish ehtimoli 2,6 koeffitsiyentga baholanmoqda.\nFavoritlar uchligiga Yevropa futbol assotsiatsiyasi uyushmasining hozirgi bosh kotibi Janni Infantino ham kiritilmoqda (3,5).\nFederatsiya prezidentligi uchun saylovlar kelgusi yilning 26-fevralida bo‘lib o‘tadi.", "category": "Sport", "title": "Bukmekerlar FIFA prezidentligiga saylovlarda shayx Salmonning g‘alabasini bashorat qildi", "date": "12/24/2015", "url": "https://daryo.uz/2015/12/24/bukmekerlar-fifa-prezidentligiga-saylovlarda-shayx-salmonning-galabasini-bashorat-qildi/"}
{"content": "Turkiya hukumati koronavirus pandemiyasi sababli barcha maktablarni 16-martdan boshlab 1 haftaga yopishga qaror qildi. Bu haqda Turkiya prezidenti boshchiligida o‘tkazilgan yangi turdagi koronavirus tarqalishiga qarshi chora-tadbirlar to‘g‘risidagi yig‘ilishda ma’lum qilingan.\n\nQayd etilishicha, maktablardagi bir haftalik dam olishdan so‘ng 23-martdan boshlab o‘quvchilar onlayn usulda ta’lim olishga o‘tadi.\nBundan tashqari, oliy ta’lim muassasalari ham ikki haftaga yopilishi ma’lum qilingan. Mamlakatda ommaviy tadbirlar o‘tkazish ham taqiqlandi.\nShuningdek, mutaxassislarning tahlillari va tavsiyalariga ko‘ra sport musobaqalari ham aprel oyi oxirigacha tomoshabinlarsiz o‘tishini ma’lum qilgan.\nEslatib o‘tamiz, 11-mart kuni Turkiyada koronavirus bilan kasallanish bo‘yicha dastlabki holat qayd etilgandi. Mamlakat fuqarosi Yevropaga borganida koronavirusni yuqtirib olgan. Hukumat turoperatorlarga koronavirus tarqalishi munosabati bilan sayyohlik mavsumini boshlashga shoshilmaslikni tavsiya qilgan.\nAvvalroq koronavirus sabab Ozarbayjon va Qirg‘izistonda ommaviy tadbirlar bekor qilingani, Qozog‘istonda ham ommaviy tadbirlar o‘tkazish taqiqlanib, maktab o‘quvchilari ta’tilga ertaroq chiqadigan bo‘lgani,  Emmanuel Makron Fransiyadagi barcha ta’lim muassasalarini yopish bo‘yicha topshiriq bergani xabar berilgandi.\nUNESCO tomonidan e’lon qilingan ma’lumotlarga ko‘ra, hozirgi vaqtda koronavirus tufayli kuzatilayotgan inqiroz butun dunyoda 363 million o‘quvchi va talabani qamrab olgan. Bunda 57,8 million nafar talaba, qolgani esa maktab yoshigacha bo‘lgan hamda maktab o‘quvchilari ta’lim olishdan uzilib qolgan. Shu tarzda koronavirus sababli jahonda har beshinchi o‘quvchi maktabga, har to‘rtinchi talaba oliy o‘quv yurtiga bora olmayapti.\nMavzuga doir: Xitoyda koronavirus pandemiyasi qachon tugashi ma’lum qilindi", "category": "Dunyo", "title": "Turkiyada koronavirus tufayli barcha ta’lim muassasalari yopildi", "date": "03/13/2020", "url": "https://daryo.uz/2020/03/13/turkiyada-koronavirus-tufayli-barcha-talim-muassasalari-yopildi/"}
{"content": "Karantin qoidalariga amal qilmay, o‘zi rahbarlik qilayotgan choyxonalar faoliyatini davom ettirgan ikki qashqadaryolik, shuningdek, Qashqadaryodagi karantin hududidan qochishga uringan namanganlik fuqaroning har biri 1,11 million so‘mdan jarima to‘laydigan bo‘ldi.\nNamangan viloyatida yashovchi, Rossiyadan poyezd orqali qaytgach Qarshi shahridagi karantin obyektiga joylashtirilgan fuqaro M.A. 21-mart, shanba kuni, obyektdan qochishga uringan vaqti qo‘lga olingani haqida avval xabar berilgan edi.\nKarikatura: Oilasining salomatligini o‘ylamay, karantindan qochganlarga bag‘ishlanadi\nShuningdek, O‘zbekistonda 21-martdan oshxona va choyxonalarni epidemiologik vaziyat barqarorlashguniga qadar yopish haqidagi ko‘rsatmaga qaramay, Qarshidagi “Kolorado” va “Saxovat” choyxonalari 21-mart oqshomida ham ishlashda davom etgani aniqlangan.\nQashqadaryo viloyat IIB axborot xizmati rahbari Iroda Rasulovaning “Daryo”ga ma’lum qilishicha, ikki choyxonachi va karantindan qochgan fuqaroning ishi 22-mart, yakshanba kuni, Qarshi shahar ma’muriy sudida ko‘rib chiqilgan.\nSudlanuvchilar Ma’muriy javobgarlik to‘g‘risidagi kodeksning 54-moddasi (epidemiyalarga qarshi kurash qoidalarini buzish) bilan aybli deb topilib, bazaviy hisoblash miqdorining besh baravari (1 115 000 so‘m) miqdorida jarimaga tortilgan.\nMavzuga doir:", "category": "Mahalliy", "title": "Qashqadaryoda karantin qoidalarini buzgan ikki choyxonachi va bir “qochoq” jarimaga tortildi", "date": "03/25/2020", "url": "https://daryo.uz/2020/03/25/qashqadaryoda-karantin-qoidalarini-buzgan-ikki-choyxonachi-va-bir-qochoq-jarimaga-tortildi/"}
{"content": "Fransiya parlamenti 2018-yil uchun choralar paketini qabul qildi. Mazkur choralardan biri boylik uchun soliq 70 foizga kamaytirilishini nazarda tutadi, deya xabar beradi “Korrespondent.net”. \n\nFinancial Times nashriga ko‘ra, mulk aktivlaridan tashqari barcha soliqqa tortishlar rasman bekor qilindi. Shuningdek, 30 foizli kapital, dividendlar va tushum oshishiga taalluqli daromad solig‘i joriy etildi. \nEmmanuel Makronning raqiblari soliqlar kamaytirilishini amaldagi prezidentning saylov kampaniyasini moliyalashtirgan biznesmenlarga minnatdorlik ramzi sifatida qabul qildi. \nEslatib o‘tamiz, 2013-yili Fransiya konstitutsiyaviy sudi prezident Fransua Ollandning yiliga million yevrodan oshiq maoshlarga 75 foizli soliq joriy etish to‘g‘risidagi qarorini ma’qullgandi. ", "category": "Dunyo", "title": "Fransiyada boylik uchun soliq 70 foizga kamaytirildi", "date": "10/25/2017", "url": "https://daryo.uz/2017/10/25/fransiyada-boylik-uchun-soliq-70-foizga-kamaytirildi/"}
{"content": "14-iyunning e’tiborga molik yangiliklari — “Daryo” dayjestida.\n\nBishkek shahrida Shanxay hamkorlik tashkilotiga a’zo mamlakatlar Davlat rahbarlari kengashi navbatdagi majlisi bo‘lib o‘tdi.\nSammitda O‘zbekiston Respublikasi Prezidenti Shavkat Mirziyoyev nutq so‘zladi.\nShavkat Mirziyoyev ShHTning “yashil belbog‘i” dasturini qabul qilish taklifini bildirdi.\nShanxay hamkorlik tashkiloti Davlat rahbarlari kengashi majlisidan so‘ng hujjatlarni imzolash marosimi bo‘ldi.\nO‘zbekiston Respublikasi Prezidenti Shavkat Mirziyoyev Bishkekda o‘tgan Shanxay hamkorlik tashkiloti sammitidan so‘ng Osiyoda hamkorlik va ishonch choralari bo‘yicha kengashning beshinchi sammitida ishtirok etish uchun Dushanbe shahriga keldi.\n***\n“O‘shanda yonimda hech kim qolmadi”. Alisher Uzoqov “zapret”ga tushgan yillari haqida gapirdi.\nAlisher Uzoqov sababini aniq bilmasdan 3,5 yillik “zapret”da yurgani haqida gapirdi.\n“Taqiqdan keyin ancha ko‘zim ochildi, ishimga bo‘lgan munosabatim o‘zgardi. Men avvalgi Alisher emasman. Butunlay o‘zgardim. Boshimdan o‘tganlarini dushmanimga ham ravo ko‘rmasdim”, — dedi u.\n***\nQashqadaryo viloyati Nishon tumani markaziy shifoxonasining tug‘ruqqacha bo‘lgan davolanish bo‘limida ayollar koridorda yotgani, bitta palataga 8—9 nafardan ayol joylashtirilgani xabar berilgandi.\nSog‘liqni saqlash vazirligi ma’lum qilishicha, Nishon tumani markaziy shifoxonasining homiladorlar patologiyasi va ginekologiya bo‘limlarida yo‘lakda yotib davolanayotgan bemorlar aniqlanmagan. Bemorlar o‘rinlariga joylashuviga qadar o‘zlari va qarindoshlari yerga joy to‘shab yotib olgan.\n***\nShahram G‘iyosov Shahlo Ahmedova bilan kinoteatrda tanishgani va o‘rtalaridagi mish-mishlarga oydinlik kiritdi.\n“Biz Shahlo bilan do‘stmiz’, desam ham bo‘ladi. Muxlislar bizning munosabatlarimizni yaxshi bilishadi. Bir-birimizni hurmat qilamiz”, — dedi u.\n***\nAQSh Ukraina poytaxti nomini o‘zgartirdi.\nAQSh jo‘g‘rofik nomlar bo‘yicha kengashi bir ovozdan xalqaro bazada Ukraina poytaxtini “Kiev”dan “Kyiv”ga o‘zgartirishga qaror qildi.\nUmumiy bazaga 17-iyun kuni o‘zgartirish kiritiladi.", "category": "Mahalliy", "title": "Shavkat Mirziyoyevning ShHT sammitidagi ishtiroki, Alisher Uzoqovning “zapret”ga tushgan yillari, tug‘uruqxona koridorida yotgan ayollar va kunning boshqa xabarlari", "date": "06/14/2019", "url": "https://daryo.uz/2019/06/14/shavkat-mirziyoyevning-shht-sammitidagi-ishtiroki-alisher-uzoqovning-zapretga-tushgan-yillari-tuguruqxona-koridorida-yotgan-ayollar-va-kunning-boshqa-xabarlari/"}
{"content": "Rio—2016 Olimpiadasi chempioni Fazliddin G‘oibnazarov professional boksdagi navbatdagi jangini kimga qarshi o‘tkazishi ma’lum bo‘ldi.\n\nFazliddin 2019-yilning 8-yanvar kuni AQShda dominikanlik Rikardo Garsiyaga qarshi ringga ko‘tariladi. G‘oibnazarov shu kungacha professional boksda 6 ta jang o‘tkazgan va ularning barchasida g‘alaba qozongan. Uchta jangda esa raqiblarini nokautga uchratgan.\nRikardo Garsiya hozirgacha 19 ta jang o‘tkazib, 14 ta jangda raqiblarini mag‘lubiyatga uchratgan. 9 ta jangda esa raqiblarini nokautga uchratgan. Garsiya 4 ta jangida mag‘lubiyatga uchragan. Bitta jangida esa durang qayd etilgan.", "category": "Sport", "title": "Fazliddin G‘oibnazarovning professional ringdagi 7-jangi sanasi va raqibi ma’lum bo‘ldi", "date": "12/24/2018", "url": "https://daryo.uz/2018/12/24/fazliddin-goibnazarovning-professional-ringdagi-7-jangi-sanasi-va-raqibi-malum-boldi/"}
{"content": "Iroq hukumat kuchlari 26-oktabr, payshanba kuni IShIDning mamlakatdagi oxirgi tayanch nuqtalariga hujum boshladi. Bu haqda “TASS” xabar bermoqda.\n\nMazkur kampaniyani boshlash to‘g‘risida Iroq bosh vaziri, mamlakat qurolli kuchlari qo‘mondoni Haydar al-Obodiy buyruq berdi. U oldinroq Iroq yil oxiriga qadar jangarilardan tozalanishini ma’lum qilgandi.\nSuriya bilan chegaradagi Anbar viloyatida joylashgan Al-Qayum va Rava shaharlarini jangarilaridan ozod qilish bo‘yicha operatsiyada politsiya, armiya maxsus bo‘linmalari, tezkor munosabat kuchlari va shia ko‘ngillilari safarbar etilgan.", "category": "Dunyo", "title": "Iroq hukumat kuchlari IShIDning mamlakatdagi oxirgi tayanch nuqtalariga hujum boshladi", "date": "10/26/2017", "url": "https://daryo.uz/2017/10/26/iroq-hukumat-kuchlari-ishidning-mamlakatdagi-oxirgi-tayanch-nuqtalariga-hujum-boshladi/"}
{"content": "O‘zbekistonlik gimnastikachi, ketma-ket yettita Olimpiadada ishtirok etgan Oksana Chusovitina dunyo bo‘ylab turne uyushtirmoqda, deb yozdi “Olamsport”.\n\nOlimpiadalarda ishtirok etish bo‘yicha rekordchi hisoblangan Oksana Toshkentdan Germaniyaga uchgan bo‘lsa, keyinroq Meksikaga jo‘nab ketgan. U yerdan AQShga, keyinroq esa Yaponiyaga yetib borgan. Tashriflari davomida tushgan suratlarini Oksana Chusovitina ijtimoiy tarmoqlardagi sahifalariga joylashtirib borayotgani ma’lum qilingan.\n\n\n\n\n\n\n\n\n\n", "category": "Sport", "title": "Yettinchi Olimpiadasidan keyin dunyo kezayotgan Oksana Chusovitina (foto)", "date": "11/09/2016", "url": "https://daryo.uz/2016/11/09/yettinchi-olimpiadasidan-keyin-dunyo-kezayotgan-oksana-chusovitina-foto/"}
{"content": "Ruminiyalik 16 yoshli o‘smir Tomas velosipedda yoki mototsiklda yurganingizda smartfonni quvvatlantirish uchun antiqa usul o‘ylab topdi, deb xabar bermoqda “Veloman.uz”.\n\nU kompyuterni sovutuvchi qurilmani kichik shamol tegirmoniga aylantirib, uni velosiped ruliga o‘rnatdi. Ushbu qurilmaning kuchi smartfonni zaryadlantirishga bemalol yetadi. Buning uchun Tomasga besh dollar yetarli bo‘ldi.\n\n\nBatafsil qo‘llanma bilan Instructables saytida tanishish mumkin. Qurilmani yasash uchun elektronika bo‘yicha eng oddiy bilimlardan boxabar bo‘lish kifoya, yoningizda kerakli asboblar bo‘lsa buni istalgan vaqtda yasab olishingiz mumkin.", "category": "Texnologiyalar", "title": "Ruminiyalik o‘smir velosipedda smartfonni quvvatlantirishning antiqa usulini o‘ylab topdi", "date": "06/03/2015", "url": "https://daryo.uz/2015/06/03/ruminiyalik-osmir-velosipedda-smartfonni-quvvatlantirishning-antiqa-usulini-oylab-topdi/"}
{"content": "Xitoy TIV rasmiy vakili Gen Shuan mamlakat “rasmiy shaxslar dalay-lama bilan aloqalarning istalgan shaklini yuritishlariga qarshi” ekanligini bildirdi. Bu haqda “TASS” xabar bermoqda.\n\n“Dalay-lama oddiy ruhoniy emas, u uzoq vaqtdan beri Xitoyga qarshi ayirmachilik faoliyatini olib bormoqda. Biz davlatlarning dalay-lamani taklif etishi, rasmiy shaxslar esa u bilan aloqalarning har qanday shaklini yuritishiga butunlay qarshimiz”, — deya ta’kidladi Gen Shuan.\nMa’lumot uchun, dalay-lama 1959-yilda Tibet poytaxti Lxasani tark etganidan beri Hindistonning Dxaramsala shahrida yashab keladi. Uning o‘tgan yil noyabrida Mo‘g‘ulistonga tashrif buyurishi Pekinda keskin norozilik uyg‘otgandi.", "category": "Dunyo", "title": "Xitoy TIV: Pekin dalay-lama bilan har qanday aloqalarni qabul qilmaydi", "date": "05/05/2017", "url": "https://daryo.uz/2017/05/05/xitoy-tiv-pekin-dalay-lama-bilan-har-qanday-aloqalarni-qabul-qilmaydi/"}
{"content": "Google qidiruv tizimi an’anaviy ravishda yilning eng ko‘p marta “qidirilgan” odamlari, voqealari va trendlari ro‘yxatini e’lon qildi. Bu haqda The Verge nashri xabar berdi.\n\nGoogle’ning ma’lum qilishicha, 2013-yilda dunyo bo‘yicha Nelson Mandela, Pol Uoker va iPhone 5S’ga qidiruv tizimi orqali eng ko‘p so‘rov berilgan.\nAQShning Glee teleseriali orqali tanilgan, 2013-yilda olamdan o‘tgan aktyor Kori Monteyt (4-o‘rin), Harlem Shake (Harlem Shake qo‘shig‘i ostida ijro etilgan kulguli raqs videosi — 5-o‘rin) va Boston Marafoni chog‘ida sodir bo‘lgan terrorchilik harakati (6-o‘rin) ro‘yxatning keyingi o‘rinlarini egallagan.\nUlardan quyida Shahzoda Uilyam va Keyt Middlton oilasida tug‘ilgan chaqaloq (7-o‘rin) va Shimoliy Koreya (10-o‘rin) bo‘yicha berilgan so‘rovlar joylashdi.\nO‘ntalikka, shuningdek Samsung Galaxy S4 (8-o‘rin) va PlayStation 4 (9-o‘rin) ham kirdi.", "category": "Texnologiyalar", "title": "Google Nelson Mandela, Pol Uoker va iPhone 5S’ni 2013-yilning eng ommabop hodisalari deb e’lon qildi", "date": "12/18/2013", "url": "https://daryo.uz/2013/12/18/google-nelson-mandela-pol-uoker-va-iphone-5sni-2013-yilning-eng-ommabop-hodisalari-deb-elon-qildi/"}
{"content": "Muxlislarning “Lola dugonasining turmush o‘rtog‘i bilan ehtirosli sahnalarda chiqishi shartmidi?”, “Nega aynan Yigitali?” kabi savollariga javob olish uchun “Darakchi.uz” xonanda Lola Yo‘ldosheva va aktyor Yigitali Mamajonov bilan bog‘landi va ularning javoblarini e’lon qildi.\n\n“Menimcha shaxsiy hayot va ishni bir-biriga aralashtirish to‘g‘ri emas. Agar muxlislar klipdagi voqealarni sinchkovlik bilan kuzatgan bo‘lsa, men bundan faqat xursand bo‘laman, demak, biz vazifamizni uddalabmiz. Bizning sohada aktyorlik muhim o‘rin tutadi. Nega aynan Yigitali bilan hamkorlikda ijod qilganimizga kelsak, biz bir necha yil ilgari partnyorlikda klip ishlagan edik. Va Yigitali ilk muvaffaqiyatli rolini ham aynan mening qo‘shig‘imga ishlangan klipda ijro etgandi”, — dedi Lola.\nYigitali Mamajonov esa o‘z fikrini quyidagicha izhor etdi: “Biz kasbimizdan kelib chiqqan holda rol ijro etdik, xolos. Men aktyorman va berilgan vazifani bajarishim shart. Odamlarning gap-so‘zlariga esa anchadan buyon ahamiyat bermay qo‘yganman”.\nEslatib o‘tamiz, Lolaning yangi “Sog‘indim” klipi muxlislarning e’tirozlari va keng muhokamasiga sabab bo‘lgan edi.", "category": "Madaniyat", "title": "Lola va Yigitali “Sog‘indim” klipi yuzasidan muxlislarning e’tirozlariga javob berdi", "date": "05/03/2016", "url": "https://daryo.uz/2016/05/03/lola-va-yigitali-sogindim-klipi-yuzasidan-muxlislarning-etirozlariga-javob-berdi/"}
{"content": "Google kompaniyasi Google Meet dasturidagi videokonferensiyalarni barcha foydalanuvchilar uchun ishga tushirganini ma’lum qildi.\n\nAvval ushbu servisning kengaytirilgan imkoniyatlaridan GSuite va GSuite for Education biznes-foydalanuvchilari foydalanishi mumkin edi.\nMay oyidan boshlab barcha foydalanuvchilar Gmail pochtasi yordamida Google Meet’da ro‘yxatdan o‘tishi mumkin bo‘ladi.\nXabarda aytilishicha, avval faqat biznes akkauntlarga ega foydalanuvchilarga taqdim etilgan quyidagi funksiyalar bepul bo‘ladi:\nGoogle Meet’dagi videokonferensiyalar va ularning yozuvlari Google Diskda shifrlash bilan himoyalangan.\nGoogle’ning qayd etishicha, Google Meet foydalanuvchilarining ma’lumotlari reklama uchun ishlatilmaydi va uchinchi tomonga berilmaydi.\nGoogle Meet’ning bepul versiyasidan bir necha hafta mobaynida hamma foydalanishi mumkin.\nXohlovchilar xabar olish uchun maxsus forma orqali obuna bo‘lishi kerak.\nKelgusida servisga “meet.google.com” veb-versiyasi, iOS va Android’dagi mobil dasturlar orqali ham ulanish mumkin bo‘ladi. Shuningdek, foydalanuvchilar videokonferensiyalarni oldindan rejalashtirishi va boshqa ishtirokchilarni taklif etishi ham mumkin bo‘ladi.\nMavzuga doir: Zoom va TikTok O‘zbekistonda karantin paytida eng ommabop dasturlar bo‘ldi", "category": "Texnologiyalar", "title": "Google Zoom raqobatchisini ishga tushirdi. Undan istalgan kishi bepul foydalanishi mumkin", "date": "05/01/2020", "url": "https://daryo.uz/2020/05/01/google-zoom-raqobatchisini-ishga-tushirdi-undan-istalgan-kishi-bepul-foydalanishi-mumkin/"}
{"content": "Osiyo chempionlar ligasining 2-turidan o‘rin olgan “Bunyodkor” va “Persepolis” jamoalari o‘rtasidagi o‘yindan oldin matbuot anjumani o‘tkazildi. Unda dastlab mezbonlar bosh murabbiyi Sergey Lushchan va himoyachi Artyom Filiposyan ishtirok etdi. Bu haqda “Stadion.uz” xabar bermoqda.\n\nLushchan: Ertangi o‘yin og‘ir o‘tadi. Biz hali bunday raqib bilan o‘ynamagandik. Ularning har bir chizig‘i kuchli. Ularning safida tajribali futbolchilar ko‘p. Raqib tarkibida jangga chanqoq futbolchilar ko‘p. Ertaga chiroyli o‘yin emas, ko‘proq jang bo‘lsa kerak. Jamoaning barcha futbolchilari o‘yinning oxirigacha kurash olib boradi. Yutqazayotgan bo‘lsa ham, o‘lib qolayotgan bo‘lsa ham, jamoa oxirigacha kurashadi. Bu tomonlama, raqibimiz biz uchun biroz noqulay. Masalan, “Al-Jazira” o‘zi ham o‘ynardi, raqibga ham o‘ynash imkoniyatini berardi. “Persepolis” esa unday emas. Nazarimda, yakkakurashlarda kim ko‘proq yutib chiqsa, o‘sha g‘alaba qozonadi. Bizning vazifamiz - yaratiladigan har bir imkoniyatdan foydalanish.\nFiliposyan: Chempionlar ligasida har bir o‘yin biz uchun og‘ir o‘tadi. Shu sababli har bir o‘yinga 100 foiz tayyor bo‘lishimiz kerak.\nSavol: Artyom, avvalgi “Bunyodkor” bilan hozirgisining farqi nimada?\nJavob: Hozir tarkibimizda yoshlar ko‘p. Asosiy o‘zgarish sifatida hozir qarshi hujumga tez o‘tayotganimizni aytib o‘tishim mumkin.\nSavol: “An-Nasr”ga karshi oyinda asosiy urg‘u Sardor Rashidovga qaratildi. Tarkibda Rashidovdan tashqari o‘yin tizginini o‘zgartirib yuboradigan futbolchilar bormi?\nJavob: Tashqaridan qaraganda, siz haqsiz. Jamoa qarshi hujumda o‘ynayotganda Rashidovning tezkorligi evaziga undan unumli foydalanishga harakat qilamiz. Bunday futbolchidan, albatta, foydalanishimiz kerak. Ammo tarkibimizda Rashidovdan boshqa futbolchilar ham o‘zlarini ko‘rsatishi mumkin. Masalan, Shodiyev muhim gol urdi. Shunchaki, Rashidovning imkoniyatidan foydalanmaslik, g‘alati bo‘lardi. Raqib Sardorni yopishga urinsin, shunda boshqa o‘yinchilarimizda imkoniyat yuzaga keladi.\nSavol: Saudiya Arabistonida “An-Nasr”ga qarshi uchrashuvda jamoa raqibiga qaraganda kamroq zarba berdi. Ertaga “Bunyodkor” o‘z maydonida o‘ynaydi va bu o‘yinda ko‘proq zarba ko‘rishimiz mumkinmi?\nJavob: Ha, bu bizning kamchiligimizdan biri. O‘yin paytida o‘yinchining o‘zi futbolchiga nima qilish kerakligini aytadi. Zarba beradigan vaziyat bo‘lsa, albatta zarba beriladi. “An-Nasr” hujumkor o‘ynaydigan jamoa. Saudiya Arabistonida durang ham biz uchun yaxshi natija bo‘ldi. Ertaga ko‘proq zarba berishga va gol urishga harakat qilamiz.\nSavol: “Murabbiylik omadi” degan tushunchaga ishonasizmi?\nJavob: Kim ko‘proq ishlasa, omad o‘shaning tomonida bo‘ladi. Biz sutkasigia 24 soat ishlayapmiz. Agar Xudo bersa, yutamiz. Yutqazsak, demak, nimanidir noto‘g‘ri bajarganmiz. Men “murabbiylik omadi” degan narsani tushunmayman.\nSavol: Darvozabon Akbar To‘rayev “An-Nasr”ga qarshi o‘yinda ko‘p xato qilgandek ko‘rindi...\nJavob: Hozirda oyoq bilan zo‘r o‘ynaydigan darvozabon yo‘q. Sizni ishontirib ayta olamanki, 1-2 yildan keyin Akbar To‘rayev O‘zbekistonning, O‘zbekiston terma jamoasining birinchi raqamli darvozaboniga aylanadi. Hozirda bunchalik iqtidorli posbonni men O‘zbekistonda ko‘rmayapman. U keyinchalik bemalol Yevropa klublarida ham o‘ynab keta oladi. Men bunga ishonaman.", "category": "Sport", "title": "Sergey Lushchan: “Rashidovdan boshqa futbolchilar ham o‘zlarini ko‘rsatishi mumkin”", "date": "03/02/2015", "url": "https://daryo.uz/2015/03/02/sergey-lushchan-rashidovdan-boshqa-futbolchilar-ham-ozlarini-korsatishi-mumkin/"}
{"content": "Gollivud aktyori Leonardo Di Kaprio Rim papasining xos qabulida bo‘ldi. Bu haqda TJournal xabar bermoqda.\n\nQabul uchun italyan tilida minnatdorchilik bildirgan aktyor Fransiskga Iyeronim Bosx ishlari jamlangan kitobni taqdim etdi va musavvirning “Zaminiy lazzatlar bog‘i” triptixiga e’tibor qaratdi. Di Kaprioning aytishicha, bolalik chog‘ida mazkur kartina nusxasi belanchagi ustida turgan, biroq o‘sha paytlarda mazmunini tushunmagan. Hozirda esa kartina uning uchun ekologik falokat ramzi hisoblanadi.\n\nQabul yakunida aktyor Vatikanga summasi oshkor qilinmagan mablag‘ xayriya qildi.", "category": "Madaniyat", "title": "Leonardo Di Kaprio Rim papasi qabulida bo‘ldi", "date": "01/29/2016", "url": "https://daryo.uz/2016/01/29/leonardo-di-kaprio-rim-papasi-qabulida-boldi/"}
{"content": "Reper Uiz Xalifa va qo‘shiqchi Charli Putning See You Again ashulasiga ishlangan klip YouTube’da ikki milliard martadan ko‘proq ko‘rildi. Klip videoservisda bu natijani ko‘rsatgan ikkinchi rolik bo‘ldi, deb xabar beradi TJournal.\n\n“Forsaj” filmidan kadrlarni o‘z ichiga oluvchi klip franshiza yulduzi, marhum aktyor Pol Uokerga bag‘ishlovdir. U 2015-yil martida, Uoker qatnashgan oxirgi, yettinchi “Forsaj” bilan qariyb bir vaqtda chiqarilgan edi.\n\nYouTube’ning mutlaq rekordchisi bo‘lib Gangnam Style klipi qolmoqda. Hozirgi paytga qadar u 2,6 milliard marotaba ko‘rildi.", "category": "Madaniyat", "title": "Pol Uokerga bag‘ishlangan klip YouTube’da 2 milliarddan ortiq ko‘rilgan ikkinchi rolik bo‘ldi", "date": "09/08/2016", "url": "https://daryo.uz/2016/09/08/pol-uokerga-bagishlangan-klip-youtubeda-2-milliarddan-ortiq-korilgan-ikkinchi-rolik-boldi/"}
{"content": "4-iyulning e’tiborga molik yangiliklari — “Daryo”ning kechki dayjestida.\n\n1. “O‘zbekneftgaz” tizimida 12 ming xodim qisqartiriladi. Bir qator tashkilotlar birlashish yo‘li orqali qayta tashkil etiladi, boshqalari esa “O‘zbekneftgaz” tarkibidan alohida tashkilot sifatida chiqariladi.\n2. Shimoliy Koreya birinchi qit’alararo ballistik raketani uchirganini ma’lum qildi. KXDR davlat telekanalining xabar berishicha, raketa “dunyoning istalgan nuqtasidagi” nishonni yo‘q qila oladi.\n3. Issiqko‘ldagi Tomchi aeroportiga bortida o‘zbekistonlik sayyohlar bo‘lgan birinchi samolyot kelib qo‘ndi. Mazkur reys bilan Issiqko‘lga 200 nafar sayyoh uchib keldi.\n4. Murod Nazarov: Ish o‘rni yaratgandan ko‘ra uning samaradorligini oshirgan ma’qul. Murad Buildings kompaniyasi rahbari “qancha ish o‘rni yaratasiz?”, degan savol uning uchun kulgili ekanligini aytib o‘tdi.\n5. Toshkentdagi sport shousiga Jan Klod Van Damm, Fyodor Yemelyanenko va Jeff Monson keladi. International Sport Shou nomini olgan sport kechasi 9-sentabr kuni “Bunyodkor” stadionida o‘tishi rejalashtirilgan.", "category": "Mahalliy", "title": "Ish o‘rni yaratish haqidagi savollardan kuladigan o‘zbekistonlik tadbirkor, Toshkentga kelishi kutilayotgan Van Damm, 12 ming xodimi ishdan bo‘shatiladigan “O‘zbekneftgaz” va kunning boshqa muhim xabarlari", "date": "07/04/2017", "url": "https://daryo.uz/2017/07/04/ish-orni-yaratish-haqidagi-savollardan-kuladigan-ozbekistonlik-tadbirkor-toshkentga-kelishi-kutilayotgan-van-damm-12-ming-xodimi-ishdan-boshatiladigan-oz/"}
{"content": "Twitter 140 ta belgi bilan chegaralangan matnda linklar va ilova qilingan suratlarni ham hisobga olishni bas qilishni rejalashtirmoqda, deb yozadi TJournal.\n\nKompaniyadagi manbalariga tayanib, Bloomberg xabar berishicha, linklarni hisobga olishning yangi qoidalari yaqin ikki hafta ichida kuchga kiradi.\nKompaniyadagilar bu ma’lumotni izohlaganicha yo‘q.\nEslatib o‘tamiz, avvalroq Twitter foydalanuvchilarga hozirgi 140 belgi o‘rniga 10 minggacha belgidan iborat hajmdagi postlarni joylashtirish imkoniyatini berishni rejalashtirayotgani aytilgan edi. Ammo keyinroq kompaniya ijrochi direktori Jek Dorsi cheklov kuchda qolishini ma’lum qildi.", "category": "Texnologiyalar", "title": "Twitter 140 ta belgidan iborat cheklovda link va rasmlarni hisobga olmaydigan bo‘ladi", "date": "05/17/2016", "url": "https://daryo.uz/2016/05/17/twitter-140-ta-belgidan-iborat-cheklovda-link-va-rasmlarni-hisobga-olmaydigan-boladi/"}
{"content": "Beeline aloqa operatori mijozlar bilan to‘g‘ridan-to‘g‘ri muloqot olib borish uchun yaratilgan bosh direktorning shaxsiy pochta qutisining bir oylik faoliyatini sarhisob qilmoqda. 6-maydan 6-iyunga qadar kompaniya abonentlari GD@beeline.uz manzili bo‘yicha 200 ga yaqin elektron xat yuborib, Aleksandr Vorobyovning shaxsan o‘zidan javob oldi. Bu haqda Beeline matbuot xizmati xabar berdi.\n\n“Abonentlarning faolligi va nafaqat muammolar, balki yaxshi taassurotlari bilan ham ulashishlari meni quvontirdi, — deydi kompaniya bosh direktori Aleksandr Vorobyov. — Mijozlarga xizmat ko‘rsatish bo‘yicha savollar, turli xil innovatsiyalarni joriy qilish takliflari kelib tushdi. Rostini aytsam, bu loyiha boshlanganida eng asosiy mavzu aloqa sifati va mobil internet haqida bo‘lishini kutgandim, biroq reytingning birinchiligini simli internet egalladi, shuning uchun biz bu yo‘nalishdagi ishlarni kuchaytirdik”.\nGD@beeline.uz elektron manziliga yuborilgan bir dona xat ham javobsiz qolmadi, qator murojaatlar bo‘yicha esa aniq masalalarni yechish borasida kerakli rahbar va mutaxassislar jalb qilindi.\nEslatib o‘tamiz, GD@beeline.uz elektron manzili doimiy ravishda amal qiladi va kompaniya yozuvlarning maxfiyligini kafolatlaydi.", "category": "Texnologiyalar", "title": "Beeline bosh direktori bir oyda abonentlarning 200 ga yaqin savoliga javob berdi", "date": "06/06/2014", "url": "https://daryo.uz/2014/06/06/beeline-bosh-direktori-bir-oyda-abonentlarning-200-ga-yaqin-savoliga-javob-berdi/"}
{"content": "Yevropa Chempionlar ligasining guruh bosqichini mag‘lubiyatsiz o‘tkazgan Turinning “Yuventus” klubi nimchorak finalda ham shu yurishini davom ettirdi va Portugaliyada “Portu” ustidan zafar quchdi.\n\nBiz 5 daqiqagina bosim ostida harakatlandik. Qolganida esa o‘yinni to‘liq nazorat qildik.\nSabrli bo‘ldik. Raqib himoyasini yorib o‘tishni kutib o‘ynadik va mana endi ortga muhim g‘alaba bilan qaytmoqdamiz. Hisob 3:0 bo‘lishi ham mumkin edi, biroq 2:0 ham bizni qoniqtiradi.\nBugun biz yorqin o‘yin namoyish eta oldik, jamoa ajoyib formada. Shu boisdan ham “Portu”ga oson bo‘ldi deb atay olmayman.\nMen mavsum davomida jamoa taktikasini o‘zgartirib bordim, chunki bizga yangi g‘oyalar kerak edi. Endi unga ko‘nikib, o‘zimizga bo‘lgan ishonchni oshirib olishimiz kerak. Ishonamanki, jamoa yanada ko‘prog‘iga qodir.\nMassimiliano Allegri, “Yuventus” bosh murabbiyi\n\n“Yuventus” Chempionlar ligasining guruh bosqichida “Sevilya”, “Lion” hamda Zagrebning “Dinamo” klublariga qarshi kurash olib bordi. O‘yinlarning 2 tasida durang o‘ynadi va 4 tasida zafar quchib, guruhni yetakchi sifatida yakunladi. Qiziq tomoni, har ikki durang Turinda — Fransiya va Ispaniya klublariga qarshi o‘yinlarda qayd etildi.\n“Portu”ga qarshi o‘yinni esa murabbiyning g‘alabasi deyish o‘rinli. U ikkinchi bo‘limda ikkita o‘zgarishga qo‘l urib, o‘yin taqdirini hal qila oldi. 67-daqiqada mutaxassis maydonga Marko Pyatsani tushirdi. Futbolchi 5 daqiqa ichida hisobni ochdi.\n72-daqiqaga kelib Allegri zaxiradan Daniel Alvesni o‘yinga qo‘shdi. Alves esa birinchi zarbasidayoq “Portu” darvozasiga ikkinchi golni urdi.\nHozirdanoq qo‘lni tushirish va taslim bo‘lish yaramaydi. Bizga javob o‘yinida qiyin bo‘ladi, biroq uddalab bo‘lmaydigan ish qilganimizcha yo‘q.\nMuxlislarga qo‘llab-quvvatlash uchun rahmat aytaman. Bir kishi kam qolganimizda ham ular oldinga boshlab turishdi.\nChetlashtirish vaziyatida hakam boshqacharoq qaror qabul qilishi ham mumkin edi. Biroq bunday qarorlar bizning o‘sishimiz uchun yordam beradi. 10 kishi o‘ynash har doim og‘ir.\n“Yuventus”ning zaxiradigan tushgan futbolchilari gol urganiga kelsak, buni shunchaki tasodif deb hisoblayman.\nNunu Eshpiritu Santu, “Portu” bosh murabbiyi\n\nMa’lumot uchun, “Yuventus” Massimiliano Allegri boshqaruvida 2015-yilgi mavsum Chempionlar ligasining finaliga qadar yetib kelgan va hal qiluvchi o‘yinda “Barselona”ga imkoniyatni boy bergandi.", "category": "Sport", "title": "Master klass. “Yuventus” bosh murabbiyi Massimiliano Allegri 2 ta o‘zgarish bilan “Portu”ni taslim qila oldi", "date": "02/23/2017", "url": "https://daryo.uz/2017/02/23/master-klass-yuventus-bosh-murabbiyi-massimiliano-allegri-2-ta-ozgarish-bilan-portuni-taslim-qila-oldi/"}
{"content": "21-fevral, payshanba kuni futbol bo‘yicha Yevropa Ligasi 1/16 final bosqichi javob uchrashuvlari bo‘lib o‘tdi.\n\nUnai Emeri qo‘l ostidagi Londonning “Arsenal” klubi “Emireyts” stadionida Minskning BATE jamoasini sinovdan o‘tkazdi.\nBellashuvning 4-daqiqasidayoq mehmon jamoa a’zosi Zahar Volkov o‘z darvozasini ishg‘ol qilib qo‘ydi (1:0). 39-daqiqaga kelib esa Shkodran Mustafi Granit Jaka uzatmasini golga aylantirdi (2:0).\nSo‘nggi gol 60-daqiqada kiritildi. Unga Loran Kosyelni o‘rniga zaxiradan maydonga tushgan Sokratis Papastatopulos mualliflik qildi.\nShu tariqa londonliklar javob uchrashuvida BATE darvozasiga javobsiz 3 ta to‘p kiritib, g‘alaba qozondi va keyingi bosqichga chiqdi.\nLondonning boshqa bir klubi “Chelsi” o‘z maydonida Shvetsiyaning “Malmyo” jamoasini qabul qildi.\nO‘yinda Olivye Jiru (55), Ross Barkli (74), Kallum Hadson-Odoi (84) tomonidan kiritilgan gollar “aristokratlar”ning g‘alabasini ta’minladi va ikki uchrashuv natijasiga ko‘ra Mauritsio Sarri shogirdlari “Malmyo”ni 5:1 hisobida mag‘lub etdi va musobaqaning navbatdagi bosqichiga yo‘llanmani qo‘lga kiritdi.\nShu kuni Milanning “Inter” klubi “Juzeppe Meatssa” stadionida Venaning “Rapid” jamoasini sinovdan o‘tkazdi.\nBellashuvning 11-daqiqasida Matias Vesino hisobni ochgan bo‘lsa, oradan 7 daqiqa o‘tib Andrea Ranokkia hisobni 2:0 ko‘rinishiga olib keldi.\n2-bo‘limning 80 va 87-daqiqlarida Ivan Perishich hamda Matteo Politano ham o‘z hisobiga bittadan gol yozdirib qo‘ydi.\nShu tariqa milanliklar “Rapid Vena” darvozasiga javobsiz 4 ta gol urdi va ikki o‘yin natijasiga ko‘ra yirik 5:0 hisobida mag‘lubiyatga uchratdi va Yevropa Ligasi nimchorak finaliga chiqdi.\nYevropa Ligasi\n1/16 final bahslari\n21-fevral, payshanba\nGollar: 1:0 — 15 Orsich, 2:0 — 34 Dilaver, 3:0 — 73 Petkovich\nGollar: 1:0 — 4, avtogol, Volkov, 2:0 — 39 Mustafi, 3:0 — 60 Papastatopulos\nGollar: 0:1 — 45 Fernandes, 1:1 — 80 Fornals\nGollar: 1:0 — 4 Ozdoyev, 2:0 — 37 Azmun, 2:1 — 43 Topal, 3:1 — 76 Azmun\nGollar: 1:0 — 70 Gameyro\nGollar: 1:0 — 23 Yovich, 2:0 — 27 Haller, 2:1 — 64 Morayes, 3:1 — 80 Haller, 4:1 — 88 Rebich\nGollar: 1:0 — 43 Verdi, 2:0 — 75 Ounas\nGollar: 1:0 — 17 Shlager, 2:0 — 29 Daka, 3:0 — 43 Daka, 4:0 — 90 Dabbur\nGollar: 1:0 — 55 Jiru, 2:0 — 74 Barkli, 3:0 — 84 Xadson-Odoi\nGollar: 0:1 — 84 Sulaymonov, 1:1 — 87 Arangis\nGollar: 0:1 — 22 Bensebayni, 0:2 — 30 Ben Arfa, 1:2 — 41 Lo Selso, 1:3 — 90 Nyang\nGol: 1:0 — 32 Sol\nGollar: 1:0 — 10 Trossard, 1:1 — 23 Koufal, 1:2 — 53 Traore, 1:3 — 64 Shkoda, 1:4 — 68 Shkoda\nGollar: 1:0 — 11 Vecino, 2:0 — 18 Ranokkia, 3:0 — 80 Perishich, 4:0 — 87 Politano", "category": "Sport", "title": "Yevropa Ligasi. “Arsenal”, “Chelsi” va “Inter” yirik hisobda g‘alaba qozonib, nimchorak finalga chiqdi", "date": "02/22/2019", "url": "https://daryo.uz/2019/02/22/yevropa-ligasi-arsenal-chelsi-va-inter-yirik-hisobda-galaba-qozonib-nimchorak-finalga-chiqdi/"}
{"content": "“Sherdor” restorani Beeline Club hamkorlik tarmog‘iga qo‘shildi. Gold va Platinum imtiyoz kartalari mijozlarga 10 va 15 foizli chegirmalarni kafolatlaydi. Bu haqda Beeline aloqa operatori matbuot xizmati xabar berdi.\n\nEslatib o‘tamiz, Beeline’ning Beeline Club’ga a’zo bo‘lgan abonentlari Andijon, Buxoro, Jizzax, Qarshi, Qo‘qon, Navoiy, Namangan, Nukus, Samarkand, Toshkent, Termiz va Farg‘ona shaharlaridagi o‘nlab restoran va savdo nuqtalaridan imtiyozli foydalanishi mumkin.", "category": "Texnologiyalar", "title": "“Sherdor” restorani Beeline Club’ning yangi ishtirokchisi bo‘ldi", "date": "04/08/2014", "url": "https://daryo.uz/2014/04/08/sherdor-restorani-beeline-clubning-yangi-ishtirokchisi-boldi/"}
{"content": "Qirg‘izistonning saylovlar va referendumlar o‘tkazish bo‘yicha Markaziy saylov komissiyasi (MSK) 11-dekabr kuni konstitutsiyaga tuzatishlar kiritish masalasi bo‘yicha bo‘lib o‘tgan referendumning rasmiy natijalarini tasdiqladi, deya xabar bermoqda “TASS” MSK raisi o‘rinbosari Abdujafar Bekmatovga tayanib.\n\n“Konstitutsiyaga tuzatishlar kiritishni yoqlab referendumda ishtirok etgan fuqarolarning 79,6 foizi (948 ming kishi) ovoz berdi”, — dedi u. 15,4 foizi qarshi chiqdi. “Referendumda respublikaning saylovchilar ro‘yxatiga kiritilgan jami 1,19 nafar fuqarolari qatnashdi”, — dedi Bekmatov.\nTurli qoidabuzarliklar tufayli, 2365 ta saylov uchastkasidan 18 tasida ovoz berish yakunlari qonuniy kuchga ega emas deb topildi.", "category": "Dunyo", "title": "Qirg‘iziston Markaziy saylov komissiyasi konstitutsiyaga tuzatishlar kiritish bo‘yicha referendum natijalarini tasdiqladi", "date": "12/23/2016", "url": "https://daryo.uz/2016/12/23/qirgiziston-markaziy-saylov-komissiyasi-konstitutsiyaga-tuzatishlar-kiritish-boyicha-referendum-natijalarini-tasdiqladi/"}
{"content": "AQShning Texas shtati sudi Apple’ni Smartflash LLC kompaniyasi patentlarini buzishda aybdor deb topdi va unga 533 million dollar to‘lash majburiyatini yukladi, deya xabar bermoqda Tom’s Hardware nashri.\n\nBunda gap Smartflash’ga tegishli bo‘lgan ma’lumotlarni saqlash va to‘lov tizimiga kirishni boshqarish bo‘yicha bir qator texnologiyalar haqida bormoqda, ular iTunes orqali tarqatilgan, iOS va Mac platformalaridagi mobil qurilma va kompyuterlar uchun mo‘ljallangan ba’zi o‘yinlarda qo‘llanilgan.", "category": "Texnologiyalar", "title": "Apple patentlarni buzgani uchun 0,5 mlrd dollar to‘laydi", "date": "02/25/2015", "url": "https://daryo.uz/2015/02/25/apple-patentlarni-buzgani-uchun-05-mlrd-dollar-tolaydi/"}
{"content": "O‘zbekiston har kuni izlanishda — xorijdagi ilg‘or tajribalarni chuqur o‘rganib, ish uslubini yangilashga harakat qilmoqda. Bu haqda Prezident Shavkat Mirziyoyev Oliy Majlis Senati va Qonunchilik palatasiga Murojaatnomasida ta’kidlab o‘tdi.\nMavzuga doir:\nJonajon O‘zbekistonimiz yangi o‘n yillikka qadam qo‘ymoqda. Erishgan natijalarimiz tarixga aylanib, oldimizda yangi-yangi o‘zgarishlarni amalga oshirish bo‘yicha ulkan vazifalar va imkoniyatlar paydo bo‘lmoqda.\nShu bois, bugun Sizlar bilan birgalikda, mamlakatimizni 2020-yil va kelgusi 5 yilda rivojlantirish bo‘yicha, ustuvor yo‘nalish va vazifalarni belgilab olishimiz zarur.\nYaqinda “Yangi O‘zbekiston – yangi saylovlar” shiori ostida bo‘lib o‘tgan saylovlar natijasida respublikamizda demokratik islohotlarni yuqori bosqichga olib chiqish uchun, zarur bo‘lgan yangi siyosiy muhit vujudga keldi.\nSaylovlar ochiq-oydin, xalqaro standartlar asosida o‘tkazilishini nazorat qilish uchun 50 ga yaqin davlatdan hamda 10 ta xalqaro tashkilotdan 825 nafar kuzatuvchilar ishtirok etdi.\nBirinchi marta Yevropada Xavfsizlik va hamkorlik tashkilotining Demokratik institutlar va inson huquqlari bo‘yicha byurosining 316 kishilik to‘laqonli missiyasi bilan yaqin hamkorlik qildik.\nXalqaro kuzatuvchilar, saylovlar erkin raqobat muhitida, siyosiy partiyalar o‘rtasidagi qizg‘in tortishuv va bahs-munozaralar sharoitida o‘tganini, bu jarayonda ommaviy axborot vositalarining roli sezilarli darajada oshganini alohida e’tirof etdilar.\nBarcha xalqaro kuzatuvchilarga, saylov jarayonlari haqidagi xolis fikrlari va tavsiyalari uchun, butun xalqimiz nomidan samimiy minnatdorchilik bildiraman.\nBiz albatta, ushbu tavsiyalarning har birini chuqur o‘rganib, tegishli dastur qabul qilib, amaliyotga keng joriy etamiz.\nBu borada, saylov komissiyalari va aholining saylov madaniyatini yuksaltirish, siyosiy partiyalarning o‘z elektorati bilan ishlash tizimini yanada takomillashtirish, partiyalarning siyosiy faolligini oshirish, oldimizda turgan muhim masalalardan biridir.\nShu bilan bir qatorda, mahalliy kengashlarga saylov o‘tkazishning uch pog‘onali tizimini optimallashtirish, bunda tuman va shahar saylov komissiyasining rolini oshirishga alohida e’tibor qaratish lozim.\nParlament va Markaziy saylov komissiyasi, saylov yakunlari bo‘yicha rejalashtirilgan vazifalarni amalga oshirishda, yaqin hamkorlikda ish olib borishi zarur bo‘ladi.\nBarcha deputat va senatorlarga, ularning timsolida butun O‘zbekiston xalqiga murojaat qilib, aytmoqchiman: demokratik islohotlar yo‘li – biz uchun yakkayu yagona va eng to‘g‘ri yo‘ldir.\nBu borada biz, har kuni izlanishdamiz, xorijdagi ilg‘or tajribalarni chuqur o‘rganib, hayotimizni, ish uslubimizni yangilashga harakat qilmoqdamiz.\nShavkat Mirziyoyev, O‘zbekiston Prezidenti", "category": "Mahalliy", "title": "Shavkat Mirziyoyev: Demokratik islohotlar yo‘li — biz uchun yakkayu yagona va eng to‘g‘ri yo‘ldir", "date": "01/24/2020", "url": "https://daryo.uz/2020/01/24/shavkat-mirziyoyev-demokratik-islohotlar-yoli-biz-uchun-yakkayu-yagona-va-eng-togri-yoldir/"}
{"content": "Manta nomli Xitoy kompaniyasi faqat sensorli tugmalarga ega bo‘lgan Manta X7 smartfonini ishlab chiqarmochi. Bu haqda Phonearena.com sayti xabar berdi, deb yozadi “Parol” nashri.\n\nHozirda smartfonlarning o‘chirish-yoqish, ovozni ko‘tarish-pasaytirish, Home — asosiy va boshqa tugmalari sensorli emas. Manta kompaniyasi ushbu tugmalarni ham sensorlisiga almashtirmoqchi. Manta X7 esa bunday turdagi ilk smartfon bo‘ladi.\nBarcha tugmalari sensor bo‘lgan smartfon qanday ishlashi haqida ma’lumot mavjud emas. Ammo tushunish mumkinki, smartfon korpusining yon tomonlarida ham sensorlar o‘rnatilishi mumkin.", "category": "Texnologiyalar", "title": "Xitoy kompaniyasi barcha tugmalari sensorli bo‘lgan ilk smartfonni ishlab chiqaradi", "date": "12/09/2014", "url": "https://daryo.uz/2014/12/09/xitoy-kompaniyasi-barcha-tugmalari-sensorli-bolgan-ilk-smartfonni-ishlab-chiqaradi/"}
{"content": "Nukusda “Tafakkur sinovlari” ko‘rik-tanlovining Qoraqalpog‘iston Respublikasi bosqichi bo‘lib o‘tdi, deb xabar berdi O‘zA.\n\nO‘zbekiston Respublikasi Oliy va o‘rta maxsus ta’lim, Adliya vazirliklari, “Kamolot” yoshlar ijtimoiy harakati markaziy kengashi hamkorligida tashkil etilgan tanlovda oltita oliy o‘quv yurti jamoalari ishtirok etdi.\n– Tanlov Prezident Islom Karimovning 2014-yil 6-fevraldagi “O‘zbekiston Respublikasida yoshlarga oid davlat siyosatini amalga oshirishga qaratilgan qo‘shimcha chora-tadbirlar to‘g‘risida”gi qarori ijrosi doirasida amalga oshirayotgan ishlarimizdan biri, – deydi “Kamolot” yoshlar ijtimoiy harakati Qoraqalpog‘iston Respublikasi kengashi raisi o‘rinbosari A. Doniyorov. – Jamoalar “Topqirlik”, “Sahnada tafakkur sinovi”, “Yoshlarga oid qonunlar – talabalar nazarida” kabi shartlar bo‘yicha o‘z bilimlarini sinovdan o‘tkazdi.\nAjiniyoz nomidagi Nukus davlat pedagogika institutining “Istiqlol yoshlari” jamoasi birinchi o‘rinni egalladi. Ikkinchi va uchinchi o‘rinlar Berdaq nomidagi Qoraqalpoq davlat universitetining “Istiqlol qanotlari” va O‘zbekiston davlat san’at va madaniyat instituti Nukus filialining “Intilish” jamoalariga nasib etdi.\nG‘olib jamoa tanlovning mamlakat bosqichida ishtirok etadi.", "category": "Mahalliy", "title": "Nukus davlat pedagogika instituti talabalari “Tafakkur sinovlari” tanlovida g‘olib bo‘ldi", "date": "04/25/2014", "url": "https://daryo.uz/2014/04/25/nukus-davlat-pedagogika-instituti-talabalari-tafakkur-sinovlari-tanlovida-golib-boldi/"}
{"content": "AQSh Markaziy razvedka boshqarmasi rahbari Jon Brennan 2001-yil 11-sentabrdagi teraktlar  haqidagi ma’ruzaning maxfiy qismi chop etilishiga qarshi chiqdi, deb yozadi “RBK”. Brennanning bayonoti NBC telekanali efirida yangradi.\n\nMRB rahbari so‘zlariga ko‘ra, kongressning tekshiruvi “dastlabki hisobot” bo‘lgan, xolos. Oxir-oqibat unda ko‘tarilgan masalalar 9/11 teraktini tekshirish bo‘yicha komissiya tomonidan “to‘liq tadqiq qilingan va o‘rganilgan”.\n“Komissiya a’zolari Saudiya hukumati yoki alohida saudiyalik amaldorlar ‘Al-Qoida’ga moliyaviy ko‘mak ko‘rsatganini isbotlovchi hech qanday dalillar bo‘lmagani haqida aniq aytib o‘tdi”, — dedi Brennan.\n“O‘ylashimcha, ba’zi odamlar Saudiya Arabistonining ishtirokini ko‘rsatib berish uchun tasdiqlanmagan, tekshirilmagan axborotga yopishib olishi mumkin, buni esa men juda juda noto‘g‘ri deb hisoblayman”, — deya qayd etdi u.\nTeraktlar tekshiruvi haqidagi hisobot 2002-yilda e’lon qilingan, ammo uning 28 sahifalik qismi prezident kichik Jorj Bush qarori bilan maxfiy bo‘lib qolgan edi. AQSh OAVlari ushbu qismdan xabardor bo‘lgan kishilarga tayanib, u yerda Saudiya Arabistonining ba’zi jismoniy va yuridik shaxslari teraktlarga aloqador bo‘lishi mumkinligi haqida gapirilishini yozgan edi.\nAprelda hisobotning 28 sahifalik qismidan “o‘ta maxfiy” belgisi olib tashlanishi mumkinligi haqida xabarlar tarqaldi.", "category": "Dunyo", "title": "Markaziy razvedka boshqarmasi rahbari 9/11 teraktlari haqidagi maxfiy ma’lumotlar chop etilishiga qarshi chiqdi", "date": "05/02/2016", "url": "https://daryo.uz/2016/05/02/markaziy-razvedka-boshqarmasi-rahbari-911-teraktlari-haqidagi-maxfiy-malumotlar-chop-etilishiga-qarshi-chiqdi/"}
{"content": "Rejissyor Durdona To‘laganova hamda Kamola Oripova hamkorligida marhum xonanda Mo‘min Oripov ijodi va hayotiga bag‘ishlangan hujjatli filmni suratga olish rejalashtirilmoqda. Bu haqda darakchi.uz sayti xabar berdi.\n\nG‘oya Kamola Oripovaga tegishli bo‘lib, ushbu film uchun Mo‘min Oripovga o‘hshagan chehralar qidirilmoqda.\nAgarda siz o‘zingizni Mo‘min Oripovga o‘xshayman, deb o‘ylasangiz yoki shunday insonni bilsangiz Shok.Uz@bk.ru manziliga maktub yo‘llashingiz mumkin. Hozirda o‘xshash chehralar kastingi davom etmoqda. Ijodiy guruh to‘liq yig‘ilishi bilan filmni tasvirga olish jarayoni boshlanadi.", "category": "Madaniyat", "title": "Mo‘min Oripovga o‘xshash chehralar qidirilmoqda", "date": "03/18/2013", "url": "https://daryo.uz/2013/03/18/momin-oripovga-oxshash-chehralar-qidirilmoqda/"}
{"content": "Finlyandiyaning Oulu shahrida xayoliy gitarani chalish bo‘yicha 21-jahon chempionati bo‘lib o‘tadi. Bu haqda “TASS” xabar bermoqda.\n\nO‘tgan yili musobaqa g‘olibi deb Rossiya vakili Kirill Blyumenkrans tan olingan edi. Joriy yilda u o‘z unvonini himoya qilishga urinadi.\nOuluga jami 12 mamlakatdan 24 ishtirokchi tashrif buyurdi. Eng keksa ishtirokchi — kanadalik mister Bob 25-avgust, kvalifikatsiya kuni 73 yoshga to‘ladi.\nEng yaxshi ko‘rsatkich egalari 26-avgust kuni final bosqichida kuch sinashadi. Final ishtirokchilari har biri 60 sekund davom etadigan ikki kompozitsiyaning chalinishini xayoliy gitarada ko‘rsatib berishi lozim. Birinchi musiqani ishtirokchining o‘zi tanlaydi, ikkinchisini esa jyuri a’zolari belgilaydi.\nMusobaqa g‘olibiga finlyandiyalik ustalar tomonidan yasalgan haqiqiy gitara sovg‘a qilinadi.", "category": "Madaniyat", "title": "Finlyandiyada xayoliy gitarani chalish bo‘yicha jahon chempionati bo‘lib o‘tadi", "date": "08/24/2016", "url": "https://daryo.uz/2016/08/24/finlyandiyada-xayoliy-gitarani-chalish-boyicha-jahon-chempionati-bolib-otadi/"}
{"content": "Meizu kompaniyasi yangi Meizu Pro 6S flagman smartfonini taqdim etdi, deb yozadi “Hi-tech.mail.ru”. Uning dizayni ham, texnik xususiyatlari ham Meizu Pro 6’dan unchalik farq qilmaydi.\n\nYangi smartfonning asosiy o‘ziga xos jihati — takomillashtirilgan kamera hamda sig‘imi oshirilgan akkumulyator. Shuningdek, tezkor xotira hajmi 3 gigabaytdan 4 gigabaytgacha oshirildi. Ammo Meizu Pro 6S’da ham xotira kartasi yo‘q.\nQurilma 10 yadroli MediaTek Helio chipseti, 4 Gb tezkor va 32/64 Gb ichki xotira, 5,2 dyuymli va 1920×1080 pikselli AMOLED-ekran, 12 megapikselli asosiy va 5 megapikselli old kamera, 3060 mA/soat sig‘imli akkumulyatorga ega. U Android 6.0 operatsion tizimida ishlaydi.\n64 Gb xotirali Meizu Pro 6S taxminan 400 dollardan sotiladi.", "category": "Texnologiyalar", "title": "Meizu Pro 6S: yangi Xitoy flagmani taqdim etildi", "date": "11/04/2016", "url": "https://daryo.uz/2016/11/04/meizu-pro-6s-yangi-xitoy-flagmani-taqdim-etildi/"}
{"content": "Britaniya poytaxtida teraktlar uyushtirgan guruh shu yil mart oyidan beri politsiya kuzatuvida bo‘lgan. Bu haqda “TASS” xabar berdi. \n\nHujum uyushtirganlardan biri esa kamida ikki yil avval, bolalarni yollashga uringanida huquq-tartibot idoralari nazariga tushgan. \nThe Telegraph nashriga ko‘ra, politsiyaga uning ustidan “bolalarini chalg‘itish”da ayblagan qo‘shni ayol arz qilgan: sayrdan so‘ng uyga qaytgan maktab o‘quvchilari onalariga “musulmon bo‘lishni istashlari” haqida ma’lum qilgan.\nShuningdek, hujum qilgan shaxslardan biri bilan bitta sportzalga qatnagan o‘smir u uni va boshqalarni IShID safiga qo‘shilishga da’vat qilgani haqida gapirib berdi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "OAV: London terrorchilaridan biri bolalarni yollashga uringan", "date": "06/05/2017", "url": "https://daryo.uz/2017/06/05/oav-london-terrorchilaridan-biri-bolalarni-yollashga-uringan/"}
{"content": "Qozog‘istonning Olma-Ota shahrida Nursulton Nazarboyev haqidagi beshinchi filmni suratga olish ishlari davom etmoqda, shu tufayli shahar markazidagi ko‘chalar yopib qo‘yilgan, deya xabar bermoqda “Zakon.kz”.\n\n3-sentabr kuni 91-yil avgustidagi fitna sahnasi suratga olindi, bunda 90-yillarga tegishli transport vositalaridan foydalanildi, ko‘chalarda o‘sha davrga xos manzaralar yaratildi.\n\n\n\n\nFilm rejissor Sergey Snejkin tomonidan ishlanmoqda, suratga olish guruhi yuzga yaqin kishidan iborat.", "category": "Dunyo", "title": "Olma-Ota ko‘chalari Nazarboyev haqida film suratga olinishi tufayli yopib qo‘yildi", "date": "09/04/2015", "url": "https://daryo.uz/2015/09/04/olma-ota-kochalari-nazarboyev-haqida-film-suratga-olinishi-tufayli-yopib-qoyildi/"}
{"content": "Toshkent shahar IIBB Xorijga chiqish, kelish va fuqarolikni rasmiylashtirish boshqarmasi markaz boshlig‘i, mayor Sanjar Qosimov biometrik pasport olish muddati 2017-yilgacha uzaytirilishi haqidagi gap-so‘zlarni rad etdi. Bu haqda “Darakchi” gazetasi xabar bermoqda.\n\nUning ta’kidlashicha, aholi orasida tarqalgan “biometrik pasport olish muddati 2017-yilgacha uzaytirilar ekan”, degan mish-mishlar asossiz”. “Hali bu borada birorta rasmiy hujjat qabul qilingani yo‘q”, — deydi mayor Qosimov.\nSanjar Qosimovning qo‘shimcha qilishicha, hozirgacha O‘zbekiston fuqarolarining aksariyati yangi biometrik pasportlar bilan ta’minlangan, biroq gazeta xabarida bu borada raqamlar keltirilmagan.\nMa’lumot uchun, O‘zbekiston Prezidentining 2011-yil 5-yanvardagi farmoniga muvofiq, amaldagi O‘zbekiston fuqarosi pasporti 2015-yil 31-dekabrgacha haqiqiy hisoblanadi.", "category": "Mahalliy", "title": "O‘zbekistonda biometrik pasport olish muddati 2017-yilgacha uzaytirilgani haqidagi mish-mishlar rad etildi", "date": "11/26/2015", "url": "https://daryo.uz/2015/11/26/ozbekistonda-biometrik-pasport-olish-muddati-2017-yilgacha-uzaytirilgani-haqidagi-mish-mishlar-rad-etildi/"}
{"content": "O‘zbekistonlik bokschi Qudratillo Abduqahhorov zimbabvelik Charlez Manyuichini mag‘lub etib, WBC Silver chempionlik kamarini qo‘lga kiritgani ma’lum qilingandi.\n\nSingapurda bo‘lib o‘tgan jangni afrikalik bokschi o‘ziga xos tarzda boshlab, raqibining ustidan kalaka qilishga harakat qilgan. Bunga jazo sifatida esa Qudratillo Abduqahhorovdan 1-raunddayoq aniq zarbalar qabul qilgan va jangni davom ettira olmay, ringga qulagan.", "category": "Sport", "title": "O‘zbekistonlik Qudratillo Abduqahhorovni kalaka qilmoqchi bo‘lgan afrikalik nokautga qanday uchradi? (video)", "date": "03/27/2017", "url": "https://daryo.uz/2017/03/27/ozbekistonlik-qudratillo-abduqahhorovni-kalaka-qilmoqchi-bolgan-afrikalik-nokautga-qanday-uchradi-video/"}
{"content": "Norin tuman IIBga bir ayol murojaat qilib, Haqqulobod shaharchasida noma’lum kimsa tilla uzugi va uyali telefonini tortib olganini ma’lum qildi. Bu haqda “Daryo”ga Namangan viloyat IIB matbuot xizmati xabar berdi.\nTuman ichki ishlar xodimlari tomonidan olib borilgan tezkor qidiruv va surishtiruv ishlari natijasida gumonlanuvchi shaxs qo‘lga olindi va jinoyat fosh etildi. \nMazkur talonchilikni Andijon viloyati, Izboskan tumani, Lug‘umbek qishlog‘ida yashovchi, hech qayerda ishlamaydigan, 1984-yilda tug‘ilgan fuqaro sodir etganligi aniqlandi. \nUshbu holat bo‘yicha jinoiy ish qo‘zg‘atilib, tergov harakatlari olib borilmoqda. \n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Norin tumanida uzuk va telefonga ko‘z olaytirgan kimsa qo‘lga olindi", "date": "04/13/2017", "url": "https://daryo.uz/2017/04/13/norin-tumanida-uzuk-va-telefonga-koz-olaytirgan-kimsa-qolga-olindi/"}
{"content": "O‘zbekiston ftiziatriya va pulmonologiya ilmiy-amaliy tibbiyot markazi va Toshkent tibbiyot akademiyasining sil kasalligi bo‘yicha mutaxassislari Tojikiston sil, pulmonologiya va ko‘krak jarrohligi markazi qoshidagi innovatsion o‘quv markazi, boshqa sil kasalligi markazlari bilan tanishish uchun 4  kunlik safarga chiqdi. Bu haqda “Daryo”ga USAID’ning O‘zbekistonda silga qarshi kurash dasturi mutasaddilari ma’lum qildi.\n\nO‘zbekistonlik sil kasalligi mutaxassislari tojikistonlik hamkasablari bilan uchrashib, malaka va bilimlari bilan o‘rtoqlashdi. Ushbu tashrif USAID dasturi doirasida qo‘llab-quvvatlayotgan Markaziy Osiyoda silga qarshi kurashni hamkorlikda va muvofiqlashtirilgan holda olib borishga yordam berishga qaratilgan ma’lumot almashuvi faoliyatlaridan biridir.\nInnovatsion o‘quv markazi USAID yordamida Tojikistonda tashkil qilingan bo‘lib, minglab tibbiyot xodimlari va talabalarni sil kasalligining oldini olish, aniqlash, bemorni alohida e’tibor bilan parvarish qilish va Jahon sog‘liqni saqlash tashkilotining eng so‘nggi maslahatlarini o‘rgatadigan asosiy maskanga aylandi. Ushbu tashrifda qatnashgan o‘zbekistonlik shifokorlar O‘zbekiston ixtisoslashgan ftiziatriya va pulmonologiya ilmiy-amaliy tibbiyot markazi qoshida USAID yordami bilan tashkil qilinadigan innovatsion o‘quv markazida murabbiy bo‘lib ishlaydi.\n\nMa’lumot uchun, USAID’ning silga qarshi kurash 5 yillik dasturining asosiy maqsadi O‘zbekiston va Tojikistonda sil kasalligi oqibatlarini kamaytirish va silning ko‘plab dorilarga turg‘un shakllari rivojlanishining oldini olishdan iborat. Dastur sog‘liqni saqlash sohasi salohiyatini oshirish, tashkilotlararo hamkorlik va muvofiqlashtirishni mustahkamlash hamda elektron baza ma’lumotlaridan foydalanishni kengaytirish kabi masalalarni o‘z ichiga oladi.", "category": "Mahalliy", "title": "O‘zbekistonlik sil kasalligi mutaxassislari Tojikistonda malaka va bilimlari bilan o‘rtoqlashdi", "date": "08/26/2017", "url": "https://daryo.uz/2017/08/26/ozbekistonlik-sil-kasalligi-mutaxassislari-tojikistonda-malaka-va-bilimlari-bilan-ortoqlashdi/"}
{"content": "Facebook ijtimoiy tarmog‘i Fransiyadagi prezidentlik saylovi oldidan yolg‘on yangiliklar tarqatgan 30 ming soxta akkauntni o‘chirib tashladi. Bu haqda Huffington Post nashriga tayanib, “Korrespondent.net” xabar berdi.\n\nIjtimoiy tarmoq soxta akkauntlarni avtomatlashtirilgan mexanizm yordamida ularning yuzlab soxta saytlarda qaytalanishi orqali aniqlaydi.\n“Bu so‘nggi takomillashtirish orqali barcha soxta akkauntlarni o‘chirib bo‘lmasa-da, biz o‘z natijalarimizni doimiy yaxshilab borishga harakat qilmoqdamiz”, — deydi Facebook texnik menejeri Shabnem Shayk.\nKompaniya ishonchli bo‘lmagan saytlarni aniqlovchi reklama e’lonlari ustida ish olib bormoqda.\nAvvalroq, xakerlar Fransiya prezidenti Fransua Ollandning Facebook’dagi sahifasini buzishga muvaffaq bo‘lgan edi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Facebook Fransiyadagi saylov oldidan 30 ming soxta akkauntni o‘chirib tashladi", "date": "04/18/2017", "url": "https://daryo.uz/2017/04/18/facebook-fransiyadagi-saylov-oldidan-30-ming-soxta-akkauntni-ochirib-tashladi/"}
{"content": "Dortmundning “Borussiya” klubi yarim himoyachisi Kristian Pulishich mavsum yakuniga yetgach “Chelsi” tarkibiga kelib qo‘shiladi. Bu haqda Bild nashri xabar beradi.\n\n20 yoshli amerikalik futbolchi allaqachon londonliklar bilan shaxsiy shartnomani tuzishga erishgan.\nAvvalroq “Borussiya D” o‘yinchini 70 million yevroga pullamoqchi edi, ammo yozgi transferlar vaqtida Pulishichni “Chelsi”ga 50 million yevro evaziga berishga va’da berdi.\n“Aristokratlar” futbolchini yanvar oyidayoq safiga qo‘shib olmoqchi edi.\nYarim himoyachining germaniyaliklar bilan shartnomasi 2020-yilning yozigacha belgilangandi.\nXabar berilishicha, Pulishichga “Chelsi”dan tashqari “Tottenhem”, “Bavariya” va PSJ ham qiziqish bildirayotgandi.\nMa’lumot uchun, Kristian Pulishich ushbu mavsumda “Borussiya D” safida 11 ta uchrashuvda maydonga tushib, 1 ta gol urdi va 2 ta golga assistentlik qildi.", "category": "Sport", "title": "“Chelsi” Pulishichni 50 mln yevro evaziga sotib oladigan bo‘ldi", "date": "12/29/2018", "url": "https://daryo.uz/2018/12/29/chelsi-pulishichni-50-mln-yevro-evaziga-sotib-oladigan-bo%ca%bbldi/"}
{"content": "O‘zbekiston Tasviriy san’at galereyasida 24-yanvar, juma kuni “Shashmaqom ko‘rgazmasi” nomli konsert dasturi bo‘lib o‘tadi. Bu haqda konsert tashkilotchilariga asoslangan holda “Kun” nashri xabar berdi.\n\nNashrda keltirilishicha, “Buzruk” maqomi ijrosida Gulsara G‘oyibova qo‘shiq aytsa, O‘ktamjon Rasulov tanbur va satoda, Akmal Faxriyev esa doirada kuy ijro etadi. “Rost” maqomida Feruza Ochilova dutor chalib, qo‘shiq aytsa, Shuhrat Xolxo‘jayev tanbur va satoda jo‘r bo‘ladi.\n“Navo” maqomini Ilyos Arabov ijro etadi, o‘zi tanbur va sato chaladi, unga Farangiz Ziyayeva dutorda jo‘r bo‘ladi, “Dugoh”da esa Behzod Safarov dutorda kuy chalsa, Gulzoda Xudoynazarova qo‘shiq aytadi.\n“Segoh” maqomini Nodira Pirmatova dutor chalib kuylaydi, unga Mansur Voisov rubobda jo‘r bo‘ladi. “Iroq”da esa Shavkat Matyakubov qo‘shiq kuylaydi, o‘zi tanbur va qo‘shnay chaladi, changda esa Ziyod Ro‘zimov jo‘r bo‘ladi.\nKonsert 17:00da boshlanib, 19:00ga qadar davom etadi.", "category": "Madaniyat", "title": "Toshkentda “Shashmaqom ko‘rgazmasi” bo‘lib o‘tadi", "date": "01/16/2014", "url": "https://daryo.uz/2014/01/16/toshkentda-shashmaqom-korgazmasi-bolib-otadi/"}
{"content": "Belgiyada 29-dekabr kuni telegrafning ishi to‘xtatiladi. Uning yordamida birinchi xabar bundan 171 yil avval Bryusseldan Antverpenga yuborilgan edi, deb xabar bermoqda TJournal.\n\nBelgiya telegrafidan so‘nggi vaqtlarda 10 ta kompaniya va bir necha kishi foydalangan. Telegrammalarda asosan sud chaqiruvlari jo‘natilgan. Telegrammalarni olish va jo‘natishda ularni yuridik qayd etish imkoniyati bo‘lgani sababli bu xizmatdan foydalanilgan.\nTelegrafdan voz kechishning asosiy sabablaridan biri uning narxi bo‘lgan, 20 ta so‘zdan iborat standart telegrammani jo‘natish narxi 23 yevroni tashkil qiladi. Telegramma jo‘natish uchun operatorga qo‘ng‘iroq qilish va pochta orqali keyinchalik jo‘natiladigan xabarni bittalab aytish kerak edi.\nAQSh telegrafdan 2006-yilda voz kechgan. 2013-yilda esa Hindiston shunday ishni amalga oshirgan.", "category": "Texnologiyalar", "title": "Belgiyada telegrafning ishi to‘xtatiladi", "date": "12/19/2017", "url": "https://daryo.uz/2017/12/19/belgiyada-telegrafning-ishi-toxtatiladi/"}
{"content": "Har yili yuz millionlab xitoyliklar Oy taqvimi bo‘yicha Yangi yilni oilalari bilan nishonlash uchun yo‘lga otlanadi. 8-fevraldan boshlanadigan bu yilgi bayram bilan bog‘liq safarlar noqulay ob-havo sharoiti tufayli qiyin kechmoqda, deya xabar beradi Tjournal.\n\nQor va yomg‘ir sababli Guandun viloyatidagi Guanchjou shahri vokzalidan 30 dan ziyod poyezdning ketishi kechiktirildi, bu esa bino ichi va uning atrofida 100 mingga yaqin kishi to‘planishiga sabab bo‘ldi. Ayrim yo‘lovchilar poyezdini vokzalda o‘n soatdan oshiq kutdi, binoga kirishda uzundan-uzun navbat paydo bo‘ldi.\n\nKo‘pchilik xitoyliklar vokzalga poyezd jo‘nashidan bir yoki ikki kun avval kelib, vaziyatni o‘zlari chigallashtirdi. Vaholanki, mahalliy rasmiylar yo‘lovchilardan erta kelmaslikni so‘ragan, metro poyezdlari va parom harakatini cheklagan, taksi haydovchilariga esa odamlarni vokzalga yetkazib kelishni man etgandi.\n\nRasmiylarning asosiy maqsadi 2014-yil 31-dekabrda Shanxayda sodir bo‘lgan tiqilinchni oldini olish bo‘ldi: o‘shanda 36 kishi nobud bo‘lgan, 47 kishi jarohat olgandi.\n", "category": "Dunyo", "title": "Noqulay ob-havo sharoiti tufayli Xitoyning Guanchjou shahridagi vokzalda 100 mingga yaqin odam to‘planib qoldi (foto va video)", "date": "02/02/2016", "url": "https://daryo.uz/2016/02/02/noqulay-ob-havo-sharoiti-tufayli-xitoyning-guanchjou-shahridagi-vokzalda-100-mingga-yaqin-odam-toplanib-qoldi-foto-va-video/"}
{"content": "Taniqli so‘z ustasi Obid Asomov va O‘zbekiston xalq artisti Husan Sharipov bilan birga bir filmda suratga tushayotgani haqida avval xabar berilgan edi.\n\nMa’lum bo‘lishicha, ikki san’atkor taniqli rejissor Shuhrat Abbosovning yangi loyihasida suratga tushmoqda. Yangi film haqida batafsilroq axborot olish uchun, jurnalist Feruz Muhammad rejissor bilan bog‘landi.\n“‘Mahallada duv-duv gap’ filmining zamonaviy talqinini suratga olyapmiz. Yangi film nomi haqida hali bir to‘xtamga kela olganimizcha yo‘q, uni, ehtimol, ‘Ana surprizu, mana surpriz’ deb ham nomlanishimiz mumkin”, — dedi film rejissori.\nShuhrat Abbosovning qayd etishicha, filmda Husan Sharipov va Obid Asomovdan tashqari, aktrisalar Muqaddas Xoliqova, Madina Muxtorova va yana bir qator yosh aktyorlar rol ijro etadi.\nYangi “Mahallada duv-duv gap”ni suratga olish ishlari 10 kun Farg‘onada, 10 kun Qo‘qonda, yana 10 kun Toshkent shahrida bo‘lib o‘tishi rejalashtirilgan.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Husan Sharipov va Obid Asomov “Mahallada duv-duv gap” filmining yangi talqinida suratga tushayotgani ma’lum bo‘ldi", "date": "10/11/2016", "url": "https://daryo.uz/2016/10/11/husan-sharipov-va-obid-asomov-mahallada-duv-duv-gap-filmining-yangi-talqinida-suratga-tushayotgani-malum-boldi/"}
{"content": "Toshkent harbiy okrugiga qarshli Angren dala o‘quv maydonida tanklarni tog‘li hududlarda boshqarish, shuningdek, tank qurollaridan otish mashqlarini bajarishda tarjibani oshirishga xizmat qiladigan navbatdagi amaliy mashg‘ulotlar o‘tkazildi. Bu haqda Mudofaa vazirligi matbuot xizmati “Daryo”ga ma’lum qildi.\n\nO‘quv nuqtasi rahbari podpolkovnik Abdurashid Ergashevning ta’kidlashicha, o‘quv mashg‘ulotlari birinchi navbatda harbiy xizmatchilarning taktik va jangovar tayyorgarligini oshirishga xizmat qiladi.\nUshbu dala o‘quv maydonida kuzatuv punkti joylashgan bo‘lib, bu yerdan mashg‘ulot jarayoni qay yo‘sinda ketayotganini bemalol kuzatish mumkin. Maxsus qazilgan okoplar ichiga maskirovka qilingan bir juft T-62 tanklari yordamida haqiqiy jangovar snaryadlar orqali nishonlar yakson qilindi.\n\nMazkur mashg‘ulot tayyorgarligi dasturiga o‘zgartirish kiritilgan bo‘lib, unga ko‘ra aksariyat mashqlar yuqori nuqtalarda joylashgan nishonlarni yakson qilish bilan amalga oshirildi. Bu esa o‘z navbatida harbiy xizmatchilarning jangovar tayyorgarlik darajasini oshirishga xizmat qilyapti.\n\n“Beshta nishonni yakson qilish vazifasi qo‘yilgan edi. Dastlabki ikkitasi – tog‘li hududda joylashgan shartli dushmanning harbiy texnikasini yo‘q qilish bo‘lsa, qolganlari yerdagi nishonlar — harakatlanib kelayotgan ehtimoliy dushman piyodalar guruhini pulemyotlar yordamida o‘qqa tutish. Barcha mashqlar a’lo dajarada bajarildi”, — deydi tank komandiri kichik serjant Abdulaziz G‘aniyev.\n\n", "category": "Mahalliy", "title": "Angrendagi tog‘li hududlarda nishonlarni yakson etishga mo‘ljallangan mashg‘ulotlar o‘tkazildi (foto+video)", "date": "09/14/2018", "url": "https://daryo.uz/2018/09/14/angrendagi-togli-hududlarda-nishonlarni-yakson-etishga-moljallangan-mashgulotlar-otkazildi-fotovideo/"}
{"content": "O‘zbekiston Respublikasida xizmat ko‘rsatgan artist Sevara Nazarxon “Yil shansoni—2014” (“Шансон года—2014”) mukofoti nomzodi bo‘ldi. Bu haqda xonandaning rasmiy sayti xabar bermoqda.\n\nSevara Nazarxon 2014-yil 5-aprel kuni Kreml Saroyida o‘tkaziladigan “Yil shansoni” mukofotining taqdirlash marosimida ishtirok etadi. Marosimda, shuningdek, Rossiyaning eng yaxshi san’atkorlari tomonidan jonli ijroda kuy va qo‘shiqlar taqdim etiladi.", "category": "Madaniyat", "title": "Sevara Nazarxon Rossiyaning “Yil shansoni—2014” mukofoti nomzodi bo‘ldi", "date": "03/17/2014", "url": "https://daryo.uz/2014/03/17/sevara-nazarxon-yil-qoshiqchisi-2014-mukofotiga-sazovor-boldi/"}
{"content": "Xonanda Tamila Instagram’dagi shaxsiy sahifasini butunlay o‘chirib tashladi. U bu haqda “Darakchi” gazetasiga bergan intervyusida aytib o‘tdi.\n\n“Instagram’dagi shaxsiy sahifam nomini o‘zgartirganim yo‘q, uni o‘chirib tashladim. Endi ijtimoiy tarmoqlarda yo‘qman”, — dedi xonanda.\nGazeta muxbirining Instagram’da @tamilaofficial nomi bilan sahifa ochilgani va unda xonanda nomidan muloqot davom etayotgani haqidagi savoliga Tamila: “Yo‘q, u men emasman”, deb javob bergan.\nYanvar oyi oxirida internetda Tamila deb taxmin qilinayotgan qizning axloqsiz harakatlari aks etgan videoyozuvlar tarqalib ketgandi. Shundan so‘ng xonandaning prodyuseri u bilan hamkorlikni to‘xtatdi, “O‘zbeknavo” esa Tamilaning litsenziyasini tugatdi.\nShov-shuvlar ortidan Tamila Qozog‘istonga ko‘chib ketgani haqida xabarlar paydo bo‘lgandi, biroq xonandaning o‘zi videomurojaat bilan chiqib, bu kabi mish-mishlarni rad etdi. U, shuningdek, videodagi qiz o‘zi emasligini ta’kidlamoqda.", "category": "Madaniyat", "title": "Tamila Instagram’dagi sahifasini butunlay o‘chirib tashlaganini ma’lum qildi", "date": "02/13/2016", "url": "https://daryo.uz/2016/02/13/tamila-instagramdagi-sahifasini-butunlay-ochirib-tashlaganini-malum-qildi/"}
{"content": "“Navoiy” erkin iqtisodiy zonasi faoliyatini kengaytirish va Navoiy viloyatida kichik sanoat zonalarini tashkil etish chora-tadbirlari to‘g‘risida”gi Prezident qarori qabul qilindi. Bu haqda Adliya vazirligining Telegram’dagi “Huquqiy axborot” kanali orqali ma’lum qilindi.\n\nQarorga ko‘ra:\n- 81 gektardan ortiq foydalanilmayotgan ishlab chiqarish maydonlari “Navoiy” erkin iqtisodiy zonasi hududiga kiritiladi;\n- 38 gektardan ortiq foydalanilmayotgan maydonda joylashgan davlat mulki obyektlari negizida Navoiy viloyatida kichik sanoat zonalari tashkil etiladi.\nKichik sanoat zonalari (KZS) hududidagi davlat ko‘chmas mulki tadbirkorlik subyektlariga 10 yillik uzoq muddatli ijaraga beriladi va bunda ijara to‘lovining eng kam stavkasi belgilanadi.", "category": "Mahalliy", "title": "Navoiy viloyatida kichik sanoat zonalari tashkil etiladi", "date": "06/07/2018", "url": "https://daryo.uz/2018/06/07/navoiy-viloyatida-kichik-sanoat-zonalari-tashkil-etiladi/"}
{"content": "Har kuni dunyoda yaqingacha yaratilishi haqida faqat orzu qilish mumkin bo‘lgan yangi gadjetlar paydo bo‘lmoqda. Texnologiyalar inson hayotini oson, rang-barang va qiziqarliroq bo‘lishiga xizmat qilmoqda.\n“Ortga, kelajakka” filmidagi xoverbord (uchuvchi skeyt) esingizdami? Uni Lexus va Hendo kompaniyalari hayotga tatbiq etib ulgurdi. Hissiyotlarni aniqlovchi garnitura yoki internetga kirishga imkon beruvchi va ayni paytda sensorli ekran bo‘lgan “aqlli ko‘zgu”dan xabaringiz bormi?\n\n“Hi-tech.mail.ru” foydali va tassurot qoldirishga qodir gadjetlar fotojamlanmasini taqdim etdi.\n\n\n\n\n\n\n\n\n\n\n\n\n\n", "category": "Texnologiyalar", "title": "Fotogalereya: Kelajak allaqachon boshlanganini isbotlovchi gadjetlar", "date": "04/30/2016", "url": "https://daryo.uz/2016/04/30/fotogalereya-kelajak-allaqachon-boshlanganini-isbotlovchi-20-gadjet/"}
{"content": "Aktrisa Asal Shodiyeva turmush o‘rtog‘i, xonanda Shohruxxonni Instagram’da kuzatishni to‘xtatdi. Hozirda Asal Shodiyeva obuna bo‘lgan Instagram-akkauntlar ro‘yxatida Shohruxxonning sahifasi yo‘q.\n\nAyni vaqtda, xonanda Shohruxxon Instagram’da hech kimni kuzatmayapti. Bir muddat avval u 800 dan ortiq Instagram-akkauntlarni kuzatib borayotgandi, ular orasida Asal Shodiyevaning ham akkaunti bor edi.\n\n26-avgust, juma kuni xonanda Shohruxxon Instagram’dagi sahifasiga bo‘lingan yurak suratini joylab, unga: “... Salom, ozodlik!”, — deb izoh qoldirgan edi. Keyinroq xonanda bu suratni o‘chirib tashladi. O‘sha kuni Shohruxxonning ham, Asal Shodiyevaning ham Instagram’dagi sahifalaridan ularning to‘ydan keyingi birgalikda tushgan selfilari va videolari o‘chirib tashlangani ma’lum bo‘ldi.\nInstagram’dagi to‘ydan keyingi birgalikdagi suratlarining o‘chirilishi hamda Shohruxxonning bo‘lingan yurak suratiga ilova qilib yozgan so‘zlari yuzasidan na Shohruxxonning o‘zi, na Asal Shodiyeva izoh berdi. Instagram foydalanuvchilari esa xonanda va aktrisa bir-biri bilan arazlashib qolganini taxmin qilmoqda.\nEslatib o‘tamiz, aktrisa va xonandaning nikoh to‘yi 2016-yilning 5-iyun kuni bo‘lib o‘tgan va yilning eng shov-shuvli to‘y marosimlaridan biriga aylangan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Asal Shodiyeva Instagram’da Shohruxxonni, Shohruxxon esa hammani kuzatishni to‘xtatdi", "date": "08/31/2016", "url": "https://daryo.uz/2016/08/31/asal-shodiyeva-instagramda-shohruxxonni-shohruxxon-esa-hammani-kuzatishni-toxtatdi/"}
{"content": "Janubiy Koreyaning LG kompaniyasi eng so‘nggi versiyadagi Android 5.0 Lollipop operatsion tizimida ishlovchi to‘rtta qurilmani taqdim etdi, deya xabar bermoqda “Mail.ru”.\n\nQurilmalar ekranlari, akkumulyatorlari sig‘imi va kameralari bilan farq qiladi. LG Magna 5 dyuymli va 1280×720 pikselli ekran, 8 megapikselli asosiy va 5 megapikselli old kamera, 2540 mA/s akkumulyator sig‘imiga ega. O‘lchamlari 139,7×69,9×10,2 mm ga teng.\nLG Spirit 4,7 dyuymli ekran, 8 megapikselli asosiy va 5 megapikselli old kamera, 2100 mA/s akkumulyator sig‘imiga ega. O‘lchamlari 133,3×66,1×9,9 mm ga teng.\nLG Leon 4,5 dyuymli va 854×480 pikselli ekran, 8 megapikselli asosiy va 5 megapikselli old kamera, 1900 mA/s akkumulyator sig‘imiga ega. Qalinligi 10,9 mm ga teng.\nLG Joy 4 dyuymli va 800×480 pikselli ekran, 5 megapikselli asosiy va 0,3 megapikselli old kamera, 1900 mA/s akkumulyator sig‘imiga ega. O‘lchamlari 122,7×64×11,9 mm ga teng.", "category": "Texnologiyalar", "title": "LG Android 5.0’da ishlovchi 4 ta yangi smartfonni taqdim etdi", "date": "02/23/2015", "url": "https://daryo.uz/2015/02/23/lg-android-5-0da-ishlovchi-4-ta-yangi-smartfonni-taqdim-etdi/"}
{"content": "Kubaning sobiq yetakchisi Fidel Kastro 4-iyul, shanba kuni mahalliy pishloq pishiruvchilar bilan ko‘rishdi. Bu haqda Reuters agentligiga tayanib, “RIA Novosti” xabar bermoqda.\n\nAgentlik xabariga ko‘ra, bu Kastroning so‘nggi 3 oy mobaynida birinchi marta omma oldida ko‘rinish berishi. Mahalliy ommaviy axborot vositalarida chop etilgan suratlarda 88 yoshli Fidel oziq-ovqat vazirligiga qarashli ilmiy-tadqiqot instituti auditoriyasida o‘tirgani tasvirlangan.", "category": "Dunyo", "title": "Fidel Kastro 3 oy mobaynida birinchi marta omma oldida ko‘rinish berdi", "date": "07/06/2015", "url": "https://daryo.uz/2015/07/06/fidel-kastro-3-oy-mobaynida-birinchi-marta-omma-oldida-korinish-berdi/"}
{"content": "LG Magna, Spirit va Leon modellarini o‘z ichiga oluvchi o‘rtacha narx kategoriyasidagi smartfonlarning yangi lineykasi birinchi marta mart oyi boshida an’anaviy Mobile World Congress (MWC) ko‘rgazmasida taqdim etilgan edi. LG kompaniyasi odatda o‘z smartfonlarini yangi operatsion tizimda chiqaradi, LG Magna, Spirit va Leon Android’ning yangi 5.0 Lollipop versiyasida chiqadi. Yangi lineykadagi qurilmalar qulay narxdagi premium dizayn va funksionallik bilan farqlanadi.\n\nLotin tilida “buyuk” degan ma’noni anglatuvchi LG Magna smartfoni to‘rt yadroli protsessor hamda 5 dyuymli HD IPS-displey bilan jihozlangan, u In-Cell Touch texnologiyasi tufayli siniq oyna bilan ham ishlayveradi. Ushbu texnologiyaning yana bir afzalligi shundaki, displey barmoq tegishiga tezkorlik bilan javob qiladi.\nLG Magna 8 megapikselli asosiy va 5 megapikselli old kamera, 2450 mA/soat sig‘imli akkumulyatorga ega. U selfi ishqibozlari uchun maxsus yaratilgan bo‘lib, undagi “Qo‘l ishorasi bilan suratga olish” funksiyasini ishga tushirish uchun old kameraga kaftni ochib ko‘rsatish, so‘ng yana musht qilib qisish kifoya. Glance View funksiyasi yordamida esa displey bloklanib turgan holatda ham ekranda barmoqni pastga yurgizish orqali vaqt, so‘nggi xabarlar yoki javobsiz qolgan qo‘ng‘iroqlar kabi asosiy ma’lumotlarni ko‘rish mumkin.\n\nLG Spirit smartfoni 4,7 dyuymli In-Cell Touch HD IPS-displey, 8 megapikselli kamera va 2100 mA/soat sig‘imli akkumulyatorga ega. O‘ziga xos egik dizayni tufayli smartfonni qo‘lda ushlash qulay.\nLotincha “sher” so‘zidan olingan LG Leon In-Cell Touch texnologiyasiga ega 4,5 dyuymli IPS-displey bilan jihozlangan. Rear Key boshqaruv tugmasiga ega dizayn smartfonga premium-klass modeli ko‘rinishini beradi. LG Leon Android 5.0 Lollipop operatsion tizimida ishlaydi va premium darajadagi LG smartfonlari foydalanuvchi interfeysining qator xususiyatlariga ega.\nReklama huquqi asosida", "category": "Texnologiyalar", "title": "LG Magna, LG Spirit va LG Leon — LG’ning o‘rtacha narx kategoriyasidagi yangi lineykasi smartfonlari", "date": "09/18/2015", "url": "https://daryo.uz/2015/09/18/lg-magna-lg-spirit-va-lg-leon-lgning-ortacha-narx-kategoriyasidagi-yangi-lineykasi-smartfonlari/"}
{"content": "Toshkent shahrida YTH ishtirokchilari jarohatlanishi yoki o‘limiga sabab bo‘lgan yo‘lning ajratuvchi beton to‘siqlarni demontaj qilish ishlari boshlandi. Bu haqda “Podrobno.uz” xabar bermoqda.\n\nQoidaga ko‘ra, bunday to‘siqlar poytaxtga kirish yo‘lidagi postlar, shuningdek, Toshkent avtomobil halqa yo‘li bo‘ylab o‘rnatilgandi.\n\nHozirda beton to‘siqlarning demontaj qilinishi va temir to‘siqlarga almashtirilishi Bektemir tumanidagi post yaqinida, “Rohat” aylanasida olib borilmoqda.\n", "category": "Mahalliy", "title": "Toshkentga kirish yo‘llaridagi beton to‘siqlar olib tashlanmoqda (foto)", "date": "06/11/2018", "url": "https://daryo.uz/2018/06/11/toshkentga-kirish-yollaridagi-beton-tosiqlar-olib-tashlanmoqda-foto/"}
{"content": "15—22-dekabr kunlari Kuvayt poytaxti Al-Kuvayt shahrida O‘zbekiston madaniyati kunlarini o‘tkaziladi. Bu haqda Madaniyat vazirligi matbuot xizmati xabar bermoqda.\n\nKuvaytda O‘zbekiston madaniyati kunlarining tantanali ochilish marosimi konsert dasturi bilan boshlanadi.\nShu bilan birga, O‘zbekiston amaliy san’ati va fotoko‘rgazmalar taqdimoti, O‘zbekiston turistik salohiyati va madaniy obidalari taqdimoti, “O‘zbekiston — bag‘rikeng diyor” nomli davra suhbati, xattotlik bo‘yicha mahorat darslari o‘tkaziladi.", "category": "Madaniyat", "title": "Kuvaytda O‘zbekiston madaniyati kunlari o‘tkaziladi", "date": "12/13/2017", "url": "https://daryo.uz/2017/12/13/kuvaytda-ozbekiston-madaniyati-kunlari-otkaziladi/"}
{"content": "Yangi zelandiyalik rejissor Martin Kempbell Jeki Chan bosh rolni ijro etadigan “Ajnabiy” (The Foreigner) filmini suratga oladi. Bu haqda Gollivud nashrlariga tayanib, “TASS” xabar bermoqda.\n\nFilmni suratga olish ishlari shu yil oktabridan boshlanadi. Britaniyalik yozuvchi Stiven Lezerning 1992-yilda chop etilgan “Xitoylik” (The Chinaman) romani film syujeti uchun asos bo‘lib xizmat qiladi. U qizining o‘limida aybdor bo‘lgan irlandiyalik jangarilar iziga tushgan London Chayna-taunidagi restoran egasi haqida hikoya qiladi. Restoran sohibini esa, bilganingizdek, Jeki Chan o‘ynaydi.\nEslatib o‘tamiz, rejissor Martin Kempbell hisobida mashhur izquvar Bond haqidagi ikki film — “Oltin ko‘z” (Golden Eye, 1995) va “‘Royal’ qimorxonasi” (Casino Royale, 2006) bor.", "category": "Madaniyat", "title": "Rejissor Martin Kempbell bosh rolni Jeki Chan o‘ynaydigan “Ajnabiy” filmini suratga oladi", "date": "07/16/2015", "url": "https://daryo.uz/2015/07/16/rejissyor-martin-kempbell-jeki-chan-bosh-qahramonni-ijro-etadigan-ajnabiy-filmini-suratga-oladi/"}
{"content": "Yunon-rum kurashi bo‘yicha O‘zbekiston terma jamoasi a’zosi Dilshod Turdiyev Qozog‘istonning Ostona shahrida o‘tkazilgan va Rio–2016 Olimpiada o‘yinlarining yo‘llanmalari uchun o‘ynalgan turnirda kumush medalga sazovor bo‘ldi, deb xabar beradi “Olamsport”.\n\nMazkur turnirning -75 kilogramm vazn toifasida ishtirok etgan Dilshod Turdiyev final uchrashuvida koreyalik Xyonvu Kimga 2:12 hisobida imkoniyatni boy berib qo‘ydi. Finalga qadar o‘zbekistonlik sportchi chorak finalda yaponiyalik Shoxey Yakibuni 9:0, yarim finalda esa qirg‘izistonlik Atabek Azisbekovni 5:4 hisobida taslim etgandi. Musobaqaning kumush medaliga sazovor bo‘lgan Turdiyev Rio–2016 Olimpiada o‘yinlarida ishtirok etish huquqini qo‘lga kiritdi.\nYana bir o‘zbekistonlik sportchi Mo‘minjon Abdullayevga biroz omad yetishmadi. -130 kilogramm vazn toifasida kurashgan Abdullayev, chorak finalda yaponiyalik Arata Sonodani 6:0 hisobida dog‘da qoldirgan bo‘lsa, yarim finalda qirg‘izistonlik Murat Rahmonovga 0:4 hisobida yutqazdi. Bronza medali uchun kechgan bahsda esa Mo‘minjon Abdullayev tojikistonlik Murodjon To‘ychiyevdan ustun keldi.\nQayd etish kerakki, mazkur musobaqada faqat finalga qadar yetib borgan kurashchilarga, ya’ni, birinchi va ikkinchi o‘rin sohiblariga Rio–2016 yo‘llanmalari taqdim etildi. Dilshod Turdiyev Olimpiada o‘yinlariga sport kurashlarida O‘zbekiston vakillaridan yo‘llanmani qo‘lga kiritgan uchinchi sportchi bo‘ldi.\nEslatib o‘tamiz, o‘tgan yili AQShda o‘tkazilgan Jahon chempionatida o‘zbekistonlik erkin kurashchi Ixtiyor Navro‘zov -65 kilogramm vazn toifasida kumush medali, yunon-rum kurashchisi Rustam Assakalov esa -85 kilogramm vazn toifasida kumush medali va shu bilan birga Olimpiada yo‘llanmalarini ham qo‘lga kiritgan edi.", "category": "Sport", "title": "Dilshod Turdiyev Ostonadagi yunon-rum kurashi turnirida kumush medal va Olimpiada yo‘llanmasini qo‘lga kiritdi", "date": "03/20/2016", "url": "https://daryo.uz/2016/03/20/ozbekistonlik-dilshod-turdiyev-yunon-rum-kurashi-boyicha-ostonadagi-turnirda-kumush-medal-va-olimpiada-yollanmasini-qolga-kiritdi/"}
{"content": "Komik rollar ustasi Jim Kerri “Oskar-2013” taqdimoti marosimida barchani hayratda qoldirdi. Nahotki, mashhur aktyor shunday nufuzli tantanaga oyoq kiyimsiz tashrif buyurdi?\n\nBu bor yo‘g’i “gigant oyoqlar” ko‘rinishidagi poyafzal ekan. Ma’lum bo‘lishicha, 51-yoshli aktyorning dizaynerlari bu antiqa oyoq kiyimni marosim uchun maxsus yaratishgan.", "category": "Madaniyat", "title": "Jim Kerri “Oskar” marosimiga yalangoyoq tashrif buyurdi", "date": "02/26/2013", "url": "https://daryo.uz/2013/02/26/jim-kerri-oskar-marosimiga-yalangoyoq-tashrif-buyurdi/"}
{"content": "Oliy darajadagi O‘zbekiston – Tojikiston uchrashuvi arafasida 6–8-mart kunlari Dushanbe shahrida davlat chegarasini delimitatsiya va demarkatsiya qilish masalalari bo‘yicha ikki tomonlama hukumatlar delegatsiyalari ishchi guruhlarining navbatdagi uchrashuvi bo‘lib o‘tdi. Bu haqda TIV matbuot xizmati xabar bermoqda.\n\nO‘zbekiston va Tojikiston o‘rtasida davlat chegarasini delimitatsiya va demarkatsiya qilish masalalari bo‘yicha hukumatlararo komissiya qo‘shma majlisining 24-fevralda Farg‘ona shahrida imzolangan bayonnomasi ijrosi doirasida davlat chegarasining ayrim uchrastkalari to‘g‘risida shartnoma loyihasiga kerakli ilova tayyorlandi va rasmiylashtirildi.\nUshbu hujjat O‘zbekiston Prezidenti Shavkat Mirziyoyevning Tojikistonga bo‘lajak davlat tashrifi chog‘ida imzolanishi rejalashtirilgan.\nMuzokaralar konstruktiv muhitda, do‘stlik va o‘zaro tushunish ruhida o‘tdi.\nUchrashuv yakunida bayonnoma imzolandi.", "category": "Mahalliy", "title": "Dushanbeda davlat chegarasini delimitatsiya va demarkatsiya qilish masalalari muhokama qilindi", "date": "03/08/2018", "url": "https://daryo.uz/2018/03/08/dushanbeda-davlat-chegarasini-delimitatsiya-va-demarkatsiya-qilish-masalalari-muhokama-qilindi/"}
{"content": "Singapurlik oshpaz Chan Xun Men o‘z qaylasining retseptini sotuvga qo‘ydi. U ikki oy avval an’anaviy mahalliy “chiken rays” (guruchli tovuq) taomi uchun Michelin yulduzini qo‘lga kiritgan edi, deya xabar bermoqda “TASS”.\n\nOshpaz o‘z ijod mahsulini 2 million Singapur dollari (1,4 million AQSh dollari)ga baholadi. U tayyorlagan yegulikning bir porsiyasi esa bundan ikki million marta arzon turadi.\nChanning ta’kidlashicha, u shunchaki retsept sirini sotmoqchi emas, balki Singapurdan tashqariga ham yoyilgan yemakxonalar tarmog‘ini yaratish niyatida.\nU retsept sirini sotish bo‘yicha bir necha xaridorlar bilan muzokaralar olib borgani, biroq ular muvaffaqiyatsiz yakunlanganligini ham ma’lum qildi.\nHozircha esa Chan sheriklari bilan biznesini Singapur hududida kengaytirish bilan band.", "category": "Dunyo", "title": "Singapurlik oshpaz guruchli tovuq uchun qayla tayyorlash sirini 1,4 million dollarga sotuvga qo‘ydi", "date": "09/20/2016", "url": "https://daryo.uz/2016/09/20/singapurlik-oshpaz-guruchli-tovuq-uchun-qayla-tayyorlash-sirini-14-million-dollarga-sotuvga-qoydi/"}
{"content": "Ukrainaning Xarkov shahrida yoshlar o‘rtasida sport ustasi Leonid Dunay xotirasiga bag‘ishlangan erkin kurash bo‘yicha an’anaviy xalqaro turnir bo‘lib o‘tdi. Turnirda O‘zbekiston terma jamoasi a’zolari Hojiakbar O‘tkirov va Sirojiddin Hasanovlar 50 va 60 kilogramm vazn toifasida bronza medallari sohibi bo‘ldi, deb xabar berdi Anons.uz.\n\n“Men sportchilarimizning chiqishlaridan qoniqdim. Balki ularga biroz omad yetishmagandir, biroq bu hali mavsumning boshlanishi. Tez orada ushbu yosh toifasida boshqa xalqaro turnirlar boshlanadi”, — deya ta’kidladi erkin kurash bo‘yicha O‘zbekiston yoshlar terma jamoasi murabbiyi Olim Hikmatov.\nUshbu turnirda Ukraina va O‘zbekiston jamoalaridan tashqari, Rossiya, Armaniston, Gruziya va Moldovadan kurashchilar ishtirok etdi.", "category": "Sport", "title": "Ukrainadagi turnirda o‘zbek kurashchilari bronzaga sazovor bo‘ldi", "date": "02/11/2014", "url": "https://daryo.uz/2014/02/11/ukrainadagi-turnirda-ozbek-kurashchilari-bronzaga-sazovor-boldi/"}
{"content": "Argentina hukumati Madridning “Atletiko” klubi bosh murabbiyi Diyego Simeoneni mamlakat bosh jamoasiga taklif qilishni rejalashtirgan. Bunda gap har ikki vazifani bir vaqtning o‘zida ado etish haqida ketmoqda, deb xabar berdi “Sports.ru”.\n\n“Agar terma jamoaning Yevropada to‘p suradigan futbolchilari bir vaqtning o‘zida ikki jamoada o‘ynay olayotgan ekan, demak Simeone ham shunday qila oladi”, — deb ta’kidlagan Argentina hukumati vakillaridan biri Fernando Marin.\nDiyego Simeonedan tashqari “Sevilya” klubi bosh murabbiyi Xorxe Sampaoli hamda “Tottenhem” ustozi Maurisio Pochettino nomzodlari ham ko‘rib chiqilmoqda.\nKopa Amerika—2016 finalidagi Chilidan qabul qilib olingan mag‘lubiyatdan keyin amaldagi bosh murabbiy Xerardo Martino Argentina termasidagi faoliyatiga yakun yasagandi.", "category": "Sport", "title": "Diyego Simeone bir vaqtning o‘zida ham “Atletiko”, ham Argentina terma jamoasini boshqarishi mumkin", "date": "07/22/2016", "url": "https://daryo.uz/2016/07/22/diyego-simeone-bir-vaqtning-ozida-ham-atletiko-ham-argentina-terma-jamoasini-boshqarishi-mumkin/"}
{"content": "Bugun, 28-avgust sanasida Indoneziyaning Jakarta shahrida XVIII yozgi Osiyo o‘yinlari davom etmoqda.\n\nO‘zbekiston nomidan badiiy gimnastika bo‘yicha yakkalik bahslarida qatnashgan Sabina Toshkenboyeva kumush medal sohibasiga aylandi. U 4 ta chiqish bilan, umumiy 65.850 natija ko‘rsatdi. 1-o‘rin esa 66.800 natija qayd etgan qozog‘istonlik Alina Odilxonovaga nasib etdi. 3-o‘rinni xitoylik Yating Zao egalladi.\nO‘zbekistonlik boshqa bir sportchi Nurinisso Usmonova esa 65.400 ko‘rsatkich qayd etdi. U jadvalning 4-pog‘onasiga joylashdi.\nBu orqali O‘zbekiston delegatsiyasi hisobidagi medallar soni 32(6 ta oltin, 14 ta kumush, 12 ta bronza) taga yetdi.", "category": "Sport", "title": "Osiyo o‘yinlari—2018. Sabina Toshkenboyeva O‘zbekistonga 14-kumush medalni taqdim etdi", "date": "08/28/2018", "url": "https://daryo.uz/2018/08/28/osiyo-o%ca%bbyinlari-2018-sabina-toshkenboyeva-ozbekistonga-14-kumush-medalni-taqdim-etdi/"}
{"content": "Uzinfocom markazi mijozlari endi xosting, VPS, Colocation va korporativ pochta xizmatlari uchun Shaxsiy kabinet orqali pul to‘lashi mumkin bo‘ldi. Bu haqda Uzinfocom xabar berdi.\n\nOnlayn kartochkadan to‘lash uchun, “SMS-xabarnoma” xizmatiga ulanish lozim. Bundan tashqari, abonentlar bo‘limiga murojaat qilib, Shaxsiy kabinet ochish lozim.\nShaxsiy kabinetda balansni to‘ldirish uchun har qanday sahifaning yuqori qismida joylashgan “Hisobni to‘ldirish” tugmasini bosish orqali oplata.uz saytiga o‘tish lozim. Shuningdek, to‘lovni to‘g‘ridan-to‘g‘ri oplata.uz saytiga kirish orqali ham amalga oshirish mumkin.", "category": "Texnologiyalar", "title": "Uzinfocom mijozlari Datasentr xizmatlari uchun to‘lovni Mbank.uz orqali onlayn tarzda amalga oshirishi mumkin bo‘ldi", "date": "03/20/2015", "url": "https://daryo.uz/2015/03/20/uzinfocom-mijozlari-datasentr-xizmatlari-uchun-tolovni-mbank-uz-orqali-onlayn-tarzda-amalga-oshirishi-mumkin-boldi/"}
{"content": "Fransuz mutaxassislari EgyptAir aviakompaniyasiga tegishli A320 samolyotining ma’lumotlar registratori elektron tashuvchisini tiklashga muvaffaq bo‘ldi. Samolyot O‘rtayer dengizida halokatga uchragan edi, deya xabar bermoqda “Gazeta.ru”.\n\nHalokat yuzasidan surishtiruv komissiyasining ma’lum qilishicha, qurilma samolyot parvozi parametrlari haqidagi ma’lumotlar mavjud axborotga ega ekanligi aniqlangan. Boshqarma uchuvchilar kabinasi so‘zlashuv o‘ziyozarlarining xotira kartasi ta’miri 28-iyun kuni amalga oshirilishini ta’kidladi.\nSamolyot bort o‘ziyozarlarining xotira kartasi 27-iyun, dushanba kuni ta’mir uchun Qohiradan Parijga yetkazilganligi ta’kidlanmoqda. “Qora quti”lar qayta tiklangandan so‘ng, ulardagi axborotlarni tahlil qilish uchun Misrga qaytariladi.\nEslatib o‘tamiz, 19-may kuni Parijdan Qohiraga MS804 reysini amalga oshirayotgan, bortida 66 kishi bo‘lgan A320 samolyoti Qohira aeroportiga qo‘nishiga taxminan 35 daqiqa qolganda, endigina Misr havo hududiga kirganda radarlar ekranidan yo‘qolgan edi. Keyinroq uning bo‘laklari Gretsiyaning Karpatos orollaridan topildi.", "category": "Dunyo", "title": "Fransiyada halokatga uchragan EgyptAir samolyoti “qora quti”sining xotira kartasini tiklashga erishildi", "date": "06/28/2016", "url": "https://daryo.uz/2016/06/28/fransiyada-halokatga-uchragan-egyptair-samolyoti-qora-qutisining-xotira-kartasini-tiklashga-erishildi/"}
{"content": "Kaliforniya universiteti aspiranti Jeff Boing o‘z dissertatsiyasi doirasida shaharning ko‘chalar tarmog‘ini kichik xarita ko‘rinishida tasvirlaydigan dasturni yaratdi, deb yozadi Afisha Daily.\n\nKo‘chalar tizimi qanday joylashganini ifodalab berishi uchun dastur shaharning bir kvadrat mil (2,59 kvadrat km) hududini tahlil qilishi zarur bo‘ladi.\n\nTalaba uning xaritasi turli shaharlarda shaharlar tarmog‘i tuzilishini tahlil qiluvchi usbanistika mutaxassislariga yordam beradi, degan fikrda. O‘z loyihasini yaratish uchun Boing Python dasturlash tilidan foydalandi hamda Allan Jeykobsning “Buyuk ko‘chalar” kitobidagi tasvirlarga tayandi.\nMuallif ta’kidlashicha, ko‘chalar tizimi shaharning turli qismlarida farqli bo‘lishi mumkin. Shu sababli u o‘z tadqiqoti ustida ishlashda davom etmoqda.", "category": "Texnologiyalar", "title": "Amerikalik talaba shahar tuzilishini mitti xarita ko‘rinishida tasvirlaydigan dasturni yaratdi", "date": "06/12/2017", "url": "https://daryo.uz/2017/06/12/amerikalik-talaba-shahar-tuzilishini-mitti-xarita-korinishida-tasvirlaydigan-dasturni-yaratdi/"}
{"content": "Taniqli xonanda Rianna va bokschi Floyd Meyuezer qiziqarli lavhada ishtirok etdi. Bu haqda “Gazeta.ru” xabar bermoqda.\n\nLos-Anjelesdagi BET Awards mukofoti taqdimot marosimida xonanda sportchining qo‘llarini bog‘lab, og‘zini tasma bilan yelimlab qo‘ydi.\nEslatib o‘tamiz, avvalroq Forbes jurnali tanloviga ko‘ra Floyd Meyuezer 2015-yilning eng serdaromad mashhur odami deb topilgandi.", "category": "Madaniyat", "title": "Xonanda Rianna bokschi Meyuezerning og‘zini yelimlab qo‘ydi", "date": "07/01/2015", "url": "https://daryo.uz/2015/07/01/xonanda-rianna-bokschi-meyuezerning-ogzini-yelimlab-qoydi/"}
{"content": "Google’ga egalik qiluvchi Alphabet xoldingining 2016-yil yakunlari bo‘yicha sof foydasi 19 foizga ko‘payib, 19,5 milliard dollarga yetdi. Daromad esa 20,4 foizga ortib, 90,3 milliard dollarni tashkil etdi. Bu haqda “Kommersant” xabar bermoqda.\n\nO‘tgan yilning to‘rtinchi choragida xolding 5,3 milliard dollar sof foyda (o‘sish — 8,3 foiz) oldi, daromad esa 26 milliard dollarni tashkil etdi (o‘sish — 22 foiz). Hozirda Alphabet tarkibidagi tuzilmalarda 72 mingdan ortiq xodim ishlamoqda.\nXolding moliyaviy direktori Rut Porega ko‘ra, bunday o‘sishga mobil qidiruv tizimi va YouTube tufayli erishilgan.\nMa’lumot uchun, 2016-yil may oyida qiymati 492,6 milliard dollarga yetgan Alphabet bozor bahosi bo‘yicha Apple’ni ortda qoldirib, AQShning eng qimmat kompaniyasiga aylangan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Texnologiyalar", "title": "Google’ga egalik qiluvchi Alphabet xoldingi yillik daromadi 90,3 mlrd dollarga yetdi", "date": "01/28/2017", "url": "https://daryo.uz/2017/01/28/googlega-egalik-qiluvchi-alphabet-xoldingi-yillik-daromadi-903-mlrd-dollarga-yetdi/"}
{"content": "Xalq ta’limi vazirligining Huquqiy-nazorat xizmati tomonidan Toshkent shahri Yunusobod tumanidagi 17-umumta’lim maktabining 9-sinf o‘quvchisi L.M va 10-sinf o‘quvchisi S.A o‘rtasida yuz bergan nizoli holat o‘rganib chiqildi. Bu haqda vazirlik axborot xizmati xabar berdi.\n\nAniqlanishicha, joriy yilning 13-aprelida L.M va S.A o‘rtasidagi janjalni shu maktabning 9-sinf o‘quvchisi Sh.Sh uyali telefoni orqali tasvirga olgan hamda videotasmani telegramm ijtimoiy tarmog‘idagi “Do‘stlar” guruhiga, shuningdek, “Gonzo” akkauntiga instagramga tashlagan.\nMazkur holat 26-aprel kuni Mirzo Ulug‘bek tumani IIB Voyaga yetmagan ishlar bo‘yicha idoralararo komissiya tomonidan ko‘rib chiqilgan. L.Mning ota-onasi farzand tarbiyasiga yetarli darajada e’tibor bermagani uchun MJtKning 47-moddasi 1-qismiga asosan eng kam oylik ish haqining bir baravariga, ya’ni 202 730 so‘m jarimaga tortilgan.\nXTVning Huquqiy-nazorat xizmati tekshiruvi natijasida maktab direktori tomonidan janjalning boshqa ishtirokchilarini hisobotdan yashirgani, tuman va shahar XTB hamda IIBga xabar berilmagani aniqlandi. Xizmatning bevosita aralashuvidan so‘ng ushbu holat yuzasidan qo‘shimcha hujjatlar rasmiylashtirilib, 1-may kuni Shayxontohur va Mirzo Ulug‘bek tumanlari IIB Voyaga yetmaganlar ishlari bo‘yicha idoralararo komissiyasiga yuborildi.\nUshbu hujjatlar 2-may kuni Shayxontohur tumani Voyaga yetmaganlar ishlari bo‘yicha idoralararo komissiyasi tomonidan ko‘rib chiqildi. 10-sinf o‘quvchisi S.A.ning ota-onasi farzand tarbiyasiga befarqligi uchun O‘zbekiston Respublikasi MJtKning 47-moddasi 1-qismiga asosan eng kam ish haqining ikki barobari, ya’ni 405 460 so‘m miqdorida jarimaga tortildi.\nBundan tashqari, tegishli hujjatlar asosida joriy yilning 10-may kuni Mirzo Ulug‘bek tumani Voyaga yetmaganlar ishlari bo‘yicha idoralararo komissiyasi 9-sinf o‘quvchisi Sh.Sh.ning ota-onasi farzand tarbiyasiga befarq bo‘lganligi va Vazirlar Mahkamasining 139-sonli Qarorida belgilangan maktab hududida mobil telefondan foydalanish qoidalarini buzganligi uchun O‘zbekiston Respublikasi MJtKning 47-moddasi 1-qismiga asosan eng kam oylik ish haqining uch barobari, ya’ni 608 190 so‘m miqdorida jarimaga tortildi.\nO‘zbekiston Respublikasi “Ta’lim to‘g‘risida”gi hamda “Voyaga yetmaganlar o‘rtasida nazoratsizlik va huquqbuzarliklarning profilaktikasi to‘g‘risida”gi Qonunlar talablariga qat’iy amal qilinishida ta’lim muassasasida o‘quvchilar tomonidan huquqbuzarlikni sodir etilishining oldini olishga yetarli darajada e’tibor qaratmaganliklari, o‘quvchilar axloqi ustidan nazoratni susaytirganliklari uchun maktab direktori hamda o‘rinbosarlariga O‘zbekiston Respublikasi Mehnat Kodeksining 181-moddasi 1-bandiga muvofiq “xayfsan” e’lon qilindi.", "category": "Mahalliy", "title": "Toshkentda ikki maktabdoshining janjalini videoga olib, internetga tarqatgan o‘quvchining ota-onasi jarimaga tortildi", "date": "05/23/2019", "url": "https://daryo.uz/2019/05/23/toshkentda-ikki-maktabdoshining-janjalini-videoga-olib-internetga-tarqatgan-oquvchining-ota-onasi-jarimaga-tortildi/"}
{"content": "Osiyo Futbol Konfederatsiyasi rasmiy sayti transfer bozorida chegara bilmayotgan Xitoy klublariga e’tibor qaratishni lozim deb topdi.\n\n2016-yilgi mavsumning o‘zida Xitoy klublari 6 ta yirik transferni amalga oshirgan. Va ularning har biri rekordni yangilayvergan.\nBAAning “Al-Ahli” klubi 2015-yilgi mavsumdagi ikki xaridi bilan ko‘pchilikni hayron qoldirgandi. Avvaliga Everton Ribeyro Braziliyaning “Kruzeyro” jamoasidan 15 million yevroga sotib olingan. Keyinroq esa “Al-Ahli” Mussa Sou uchun “Fenerbahche” hisob-raqamiga 16 million o‘tkazib bergan.\n\nJoriy yil boshida Xitoyning “Shanxay SIPG” jamoasi Elkesenni o‘z safiga qo‘shib oldi. Buning uchun klub mamlakatning boshqa bir jamoasi “Guanjou Evergrand”ga 18,5 million yevro to‘ladi.\nBiroz o‘tib “Jiangsu Suning” rekordni yangiladi. Ramires “Chelsi”dan 28 million yevro evaziga sotib olindi.\nLuis Felipe Skolari boshchilik qiladigan “Guanjou Evergrand” klubi “Atletiko” hisob raqamiga 42 million yevro o‘tkazib, ko‘pchilikni ajablantirdi. Madrid klubi Jekson Martinesni aynan shu narxga pullab yubordi.\n“Jiangsu Suning” buni ko‘rib, faqatgina Ramires bilan cheklanishni istamadi va Aleks Teysheraga og‘iz soldi. “Shaxtyor” esa o‘zi so‘ragan 50 million yevroni sanab oldi.\nVa nihoyat so‘nggi ikki rekord “Shanxay SIPG” tomonidan o‘rnatildi. Xalk uchun “Zenit” g‘aznasi 55,8 millionga boyitilgan bo‘lsa, Londonning “Chelsi” klub Oskar uchun bir yo‘la 70,5 million so‘radi va maqsadiga yetishdi.\n\nOsiyo klublaridan hech biri 2016-yilga kelib xitoyliklardan o‘zib keta olmayapti.\n", "category": "Sport", "title": "Osiyo klublarining transfer bozoridagi rekordlari. “Chelsi”dan xarid qilingan Oskar hozircha peshqadam", "date": "12/26/2016", "url": "https://daryo.uz/2016/12/26/osiyo-klublarining-transfer-bozoridagi-rekordlari-chelsidan-xarid-qilingan-oskar-hozircha-peshqadam/"}
{"content": "2014-yilning 18-avgust kuni soat 02:24 da “Helping realizatsion” mas’uliyati cheklangan jamiyat hududida joylashgan taxta bozorida olovdan noto‘g‘ri foydalanish oqibatida yong‘in sodir bo‘ldi. Bu haqda O‘zbekiston Respublikasi Ichki ishlar vazirligi matbuot xizmati xabar berdi.\n\nYong‘in o‘z vaqtida yetib kelgan o‘t o‘chiruvchilar tomonidan tezda o‘chirildi, deyiladi xabarda. Qurbonlar va jarohatlanganlar yo‘q. Yong‘in natijasida 300 metr² ga yaqin taxta yongan. Hozirda zarar miqdori aniqlanmoqda.\nEslatib o‘tamiz, 12-avgust, seshanba kuniga o‘tar kechasi soat 00:28 da Toshkent viloyati Zangiota tumanida joylashgan “Best-plyus” kompaniyasi savdo majmuasi (“Chinni bozor”)da ham yong‘in yuz bergan edi.", "category": "Mahalliy", "title": "Toshkentdagi “Taxta bozor”da yong‘in sodir bo‘ldi", "date": "08/18/2014", "url": "https://daryo.uz/2014/08/18/toshkentdagi-taxta-bozorda-yongin-sodir-boldi/"}
{"content": "Hindistonning Ringing Bells kompaniyasi 30-iyunda 4 dollardan arzon turadigan Freedom 251 smartfonining 200 ming donadan iborat ilk turkumi xaridorlarga jo‘natilishini ma’lum qildi. Bu haqda TJournal xabar bermoqda.\n\nFevral oyida kompaniya Freedom 251 smartfoni atigi 500 rupiyadan sotilishini bildirgan edi. Endilikda narx, smartfon nomiga muvofiq, 251 rupiya qilib belgilandi. Kompaniya nimaning hisobiga narxni tushirishga muvaffaq bo‘lgani hozircha aniq emas. Arzon komponentlar ishlatilgan, homiylar mablag‘i evaziga chet softi o‘rnatilgan bo‘lsa-da, narx baribir e’lon qilinganidan 150 rupiyaga yuqori edi. Kompaniya davlatdan yordam olgani yoki boshqa chora topgani ma’lum emas.\nRinging Bells Freedom 251 tavsifi quyidagicha: 4 yadroli protsessor, 1 Gb tezkor xotira, 8 Gb ichki xotira, 3,2 Mp asosiy kamera, 0,3 Mp frontal kamera, 1450 mA/soatli akkumulyator, Android Lollipop.", "category": "Texnologiyalar", "title": "Hindistonda 4 dollar turadigan smartfonning ilk turkumi xaridorlarga jo‘natiladi", "date": "06/26/2016", "url": "https://daryo.uz/2016/06/26/hindistonda-4-dollar-turadigan-smartfonning-ilk-turkumi-xaridorlarga-jonatiladi/"}
{"content": "11-iyul, shanba kuni Germaniyada o‘zbekistonlik Ruslan Chagayev WBA yo‘nalishi superog‘ir vazn toifasida muntazam chempionlik unvonini saqlab qolish uchun italiyalik Franchesko Pyanetaga qarshi ringga ko‘tariladi, deb xabar beradi “Olamsport.com”.\n\nJang Germaniyaning SAT 1 telekanali orqali to‘g‘ridan-to‘g‘ri translyatsiya qilinadi. Chagayev mazkur jangda ringga rossiyalik mashhur reper Timur Yunusov, ya’ni Timatining jonli ijrodagi qo‘shig‘i bilan chiqib keladi.", "category": "Sport", "title": "Ruslan Chagayev ringga Timati ijrosidagi qo‘shiq ostida chiqadi", "date": "07/06/2015", "url": "https://daryo.uz/2015/07/06/ruslan-chagayev-ringga-timati-ijrosidagi-qoshiq-ostida-chiqadi/"}
{"content": "O‘zbekiston hukumati “O‘zbekiston metallurgiya kombinati”dagi davlat ulushini SFI Management Group xorijiy kompaniyasiga ishonchli boshqaruvga topshirdi. Bu haqda Norma xabar bermoqda.\n\nMazkur qaror kombinatning korporativ boshqaruv tizimini tubdan qayta ko‘rib chiqish va zamonaviy talablar asosida takomillashtirish zarurati bilan izohlanmoqda.\nEndi “O‘zmetkombinat” boshqaruvi raisining barcha o‘rinbosarlari kuzatuv kengashi tomonidan SFI Management Group’ning taklifi asosida tayinlanadi yoki lavozimidan ozod etiladi.\nBundan tashqari, kompaniya korxonaning tashkiliy tuzilmasi hamda ijroiya apparati tuzilmasiga o‘zgartirishlar kiritish huquqiga ega bo‘ladi.\nAyni vaqtda, kombinat boshqaruvi raisi aksiyadorlarning umumiy majlisi tomonidan saylanadi va O‘zbekiston Prezidenti bilan kelishilgan holda Vazirlar Mahkamasi tomonidan tasdiqlanadi.\nQayd etish joiz, avvalroq SFI Management Group kompaniyasi “Paxtakor” futbol klubining 80 foiz aksiyasini sotib olgani ma’lum bo‘lgan edi. Kompaniya xorijiy investor sifatida “Paxtakor” tizimidagi sport infratuzilmalariga besh yil davomida kamida 200 milliard so‘m sarmoya kiritish majburiyatini olgan.\nMavzuga doir: Shavkat Mirziyoyev qarori bilan “Paxtakor” moddiy-texnik bazasining 80 foizi xorijiy investorga berildi\nSFI Management Group’ning tarixi, egalari haqida batafsil ma’lumotlar yo‘q. Bo‘sh ish o‘rinlari haqidagi e’lonlar beriluvchi saytlarda kompaniya haqidagi ma’lumotlar 2017-yil iyul—avgust oylarida paydo bo‘lgan.\nBu ma’lumotlarda SFI Management Group’ga 2017-yil yanvarida asos solingani, u mas’uliyati cheklangan jamiyat shaklida faoliyat olib borishi, konsalting xizmatlari ko‘rsatishi va investitsiyaviy loyihalarni boshqarish bilan shug‘ullanishi ta’kidlanadi.", "category": "Mahalliy", "title": "“Paxtakor”ning yangi egalariga “O‘zmetkombinat” boshqaruvi ishonib topshirildi", "date": "09/26/2017", "url": "https://daryo.uz/2017/09/26/paxtakorning-yangi-egalariga-ozmetkombinat-boshqaruvi-ishonib-topshirildi/"}
{"content": "FIFA kunlari doirasida bugun, 11-sentabr sanasida futbol bo‘yicha O‘zbekiston milliy terma jamoasi Eron termasiga qarshi maydonga tushadi.\n\nMazkur bahsni qirg‘izistonlik Dmitriy Mashentsev boshqarib boradi. Unga qanotlarda hamyurtlari Bahodir Qo‘chqorov va Ismoil Tolibjonov yordam beradi.\nBellashuvga Toshkentdagi “Milliy” stadioni mezbonlik qiladi. Uchrashuv esa mahalliy vaqt bilan 20:00 da boshlanadi. Ma’lumot uchun, o‘yinga chiptalar 8-sentabrda sotuvga chiqarilgandi.\nEslatib o‘tamiz, Ektor Kuper boshchiligidagi O‘zbekiston milliy terma jamoasi argentinalik mutaxassisning debyut o‘yinida Suriyaga qarshi maydonga tushib, 1:1 hisobidagi durang qayd etdi.\nO‘rtoqlik uchrashuvi\n11-sentabr, seshanba\nO‘zbekiston—Eron 20:00", "category": "Sport", "title": "Bugun futbol: Kuper boshliq O‘zbekiston Keyrush qo‘l ostidagi Eronga qarshi jang qiladi", "date": "09/11/2018", "url": "https://daryo.uz/2018/09/11/bugun-futbol-kuper-boshliq-ozbekiston-keyrush-qol-ostidagi-eronga-qarshi-jang-qiladi/"}
{"content": "24-noyabr, shanba kuni Jismoniy tarbiya va sport vazirligida Xorijiy mutaxassislar bilan mehnat shartnomalari (kontraktlar) tuzish to‘g‘risida ish beruvchining takliflarini ko‘rib chiqish bo‘yicha Ekspert komissiyasinin yig‘ilishi bo‘lib o‘tdi. Bu haqda Jismoniy tarbiya va sport vazirligi matbuot xizmati​ “Daryo”ga xabar berdi.\n\nYig‘ilishning kun tartibidagi masala sifatida og‘ir atletika, sport kurashlari, taekvondo WTF va gimnastika sport turlari bo‘yicha federatsiya (assotsiatsiya)lar tomonidan taklif qilinayotgan xorijlik trener nomzodlar bilan shartnomalar tuzish masalasi muhokama qilindi.\n“Xorijlik murabbiylarni jalb etishda ayrim sport turlari bilangina cheklanib qolmasligimiz lozim. Ayniqsa, malakali mutaxassislar tanqis va yetarli natijalarga erishilmayotgan sport turlari bo‘yicha malakali xorijlik mutaxassislarni jalb etishimiz kerak bo‘ladi. Yangi shartnoma tuzilayotgan xorijiy mutaxassislar tajribasidan 2020-yil Tokio shahrida bo‘lib o‘tadigan 32-yozgi Olimpiya o‘yinlariga munosib sportchilarni tayyorlash borasida unumli foydalanish zarur” – dedi Jismoniy tarbiya va sport vaziri Dilmurod Nabiyev.\nYig‘ilish yakunida yunon-rum kurashi bo‘yicha gruziyalik trener Zaza Silagadze, gimnastika bo‘yicha rossiyalik trener Yekaterina Pirojkova va og‘ir atletika bo‘yicha turkmanistonlik trener Artur Emiryan bilan shartnoma tuzish borasida qaror qabul qilindi.", "category": "Sport", "title": "Yunon-rum kurashi, og‘ir atletika va gimnastika bo‘yicha O‘zbekiston terma jamoalarida xorijlik murabbiylar ishlaydigan bo‘ldi", "date": "11/24/2018", "url": "https://daryo.uz/2018/11/24/yunon-rum-kurashi-ogir-atletika-va-gimnastika-boyicha-ozbekiston-terma-jamoalarida-xorijlik-murabbiylar-ishlaydigan-boldi/"}
{"content": "O‘zbek estradasi vakilasi Lola o‘z Instagram sahifasiga yangi fotosessiyasidan rasm joyladi va unga izoh sifatida fotosessiyalarni yoqtirmasligini yozib qo‘ydi.\n\n“Rostini aytganda fotosessiyalarni yoqtirmayman. Bitta fotosessiyada ishtirok etishdan ko‘ra 10 ta klipda suratga tushganim osonroq”, — deb yozgan xonanda kayfiyati yo‘q smaylikni qo‘yishni ham unutmadi.\n“Fotosessiya jarayonida men o‘zimni noqulay sezaman, uni his qilolmayman. Kamera qarshisida o‘ynashing kerakligi men tushunmaydigan va eplay olmaydigan jarayon”.\n“G‘alati tuyulishi mumkin, biroq videoda suratga tushayotganimda men syujet ichida yashayman. Kamera ishini qilib olguniga qadar o‘zimni qanday tutishim kerakligi yoki unga qanday qarashim lozimligini xayolimga ham keltirmayman. Shunchaki hissiyotlarimni tashqariga chiqaraman va bu kadrda qanday ko‘rinayotgani haqida o‘ylamayman. Barchasi keyinroq — montaj vaqtida ko‘rinadi”.\nLola kliplari ssenariysini o‘zi yozishiga ham sha’ma qilgan: “Video uchun ssenariy yozayotganimda kartinani ko‘z oldimda to‘liq gavdalantiraman va har bir detalga e’tibor qarataman. Shuning uchun uni shunchaki o‘yin demagan bo‘lardim, u syomka maydoni ichidagi kichik bir hayotga ko‘proq o‘xshaydi. Unga qalbingni bera olasan. Fotosessiyalarda esa men hozircha buni his qila olganim yo‘q”.\nQo‘shiqchi kasbi ba’zida o‘z hukmlarini o‘tkazib turishi va bu hech bo‘lmaganda yilda bir marta amalga oshishi mumkinligini qo‘shimcha qilib, “men yangi fotosuratlarim bilan ko‘zingizni quvnatishim kerak”, — deya fikrini yakunlagan.\n", "category": "Madaniyat", "title": "Lola: Fotosessiyalarni yoqtirmayman, biroq yilda bir marta bo‘lsa-da ko‘zingizni quvnatishim kerak", "date": "06/28/2016", "url": "https://daryo.uz/2016/06/28/lola-fotosessiyalarni-yoqtirmayman-biroq-yilda-bir-marta-bolsa-da-kozingizni-quvnatishim-kerak/"}
{"content": "Xonanda Munisa Rizayeva o‘zbek shou-biznesidagi o‘z reytingi avvalgidek emasligi haqidagi fikrlarni rad etdi. Bu haqda xonanda “Darakchi” gazetasiga bergan intervyusida ma’lum qildi. Intervyu 9-iyun kuni Darakchi.uz saytida e’lon qilindi, deb yozadi “Kun”.\n\n“Reytingimni to‘ylar bilan baholaydigan bo‘lganman. Har kuni xalq xizmatiga boraman. Demak, Munisa Rizayevaga talab bo‘lyapti, u o‘zgarmagan. Shunday ekan, reytingi tushgan, deyish noto‘g‘ri!”, — dedi Munisa Rizayeva.\n2014-yil aprel oyida Munisa Rizayevaning turmushga chiqishi haqida xabar berilgan edi, may oyi boshida esa to‘y bekor qilingani ma’lum bo‘ldi.", "category": "Madaniyat", "title": "Munisa Rizayeva o‘z reytingini to‘ylar orqali belgilashini ma’lum qildi", "date": "06/10/2014", "url": "https://daryo.uz/2014/06/10/munisa-rizayeva-oz-reytingini-toylar-orqali-belgilashini-malum-qildi/"}
{"content": "Toshkentdagi “O‘zbekiston” xalqaro forumlar saroyida “3 dekabr – Xalqaro nogironlar kuni” munosabati bilan bayram tadbiri bo‘lib o‘tdi.\n\nTadbirni O‘zbekiston Respublikasi Bosh vazir o‘rinbosari Aziz Abduhakimov o‘z nutqi bilan ochib berdi.\nBayram tadbirida O‘zbekiston Milliy paralimpiya assotsiatsiyasi yil laureatlarini e’lon qildi. Unga ko‘ra, Parakanoe bo‘yicha O‘zbekiston terma jamoasi a’zosi Shaxnoza Mirzayeva “Yilning eng yaxshi ayol sportchisi” nomiga loyiq ko‘rildi. “Yilning eng yaxshi erkak sportchisi” sovrini esa Para atletika bo‘yicha O‘zbekiston terma jamoasi a’zosi Bobir Omonovga topshirildi.\nTadbirda shuningdek, O‘zbekiston estradasining mashhur san’atkorlari ham o‘z chiqishlari bilan qatnashdi.\n\n\n\n\n\n\n\n\n\n\n\n\n\n", "category": "Sport", "title": "O‘zbekiston Milliy paralimpiya assotsiatsiyasi yil laureatlarini e’lon qildi", "date": "12/04/2019", "url": "https://daryo.uz/2019/12/04/ozbekiston-milliy-paralimpiya-assotsiatsiyasi-yil-laureatlarini-elon-qildi/"}
{"content": "“O‘zbekkino” rahbari o‘zgardi — keng jamoatchilikka “Vatan” filmi so‘nggidagi “Men o‘zbekman” degan ta’sirli gapi bilan tanilgan telejurnalist Otabek Musayev endi butun O‘zbekiston kinosiga rahbarlik qiladi.\nOtabek Musayev so‘nggi bir necha yildan beri turli davlat lavozimlarida ishlab kelayotgandi. Xususan, 2013-yil fevralida Madaniyat va sport ishlari vaziri o‘rinbosari etib tayinlangan bo‘lsa, keyinchalik O‘zbekiston Prezidenti Devonida mas’ul xodim sifatida ishladi.\nKeng omma uni asosan milliy filmlardagi ishtiroki orqali taniydi. Otabek Musayev, “Kino-teatr.ru”, “Kinopoisk” kabi ommabop servislar ma’lumotlariga ko‘ra, 20 yaqin filmlarda suratga tushgan bo‘lib, ularning aksariyati xususiy kinostudiyalar tomonidan suratga olingan, nomlari ham bir-biriga o‘xshash, maishiy mavzulardagi kartinalar bo‘lsa-da, filmografiyasida “Vatan”, “Qo‘rg‘oshin” kabi turli xalqaro tanlovlarda g‘olib chiqqan kino asarlar ham bor.\n\n\n\n\n\n\n\n\n\n\n\n\n\n\n", "category": "Madaniyat", "title": "“Men o‘zbekman”: “O‘zbekkino”ning yangi rahbari Otabek Musayev o‘ynagan filmlar", "date": "01/14/2016", "url": "https://daryo.uz/2016/01/14/men-ozbekman-otabek-musayev-filmlari/"}
{"content": "Las-Vegasdagi CES 2018 ko‘rgazmasida LG kompaniyasi NanoIPS texnologiyasiga ega mashhur monitorlarning yangilangan modellarini taqdim etadi, u ranglar ko‘rsatish imkoniyatini yangi darajaga ko‘taradi. Xaridorlarning iltimosiga ko‘ra, LG HDR600 formatini qo‘llab-quvvatlashni qo‘shdi, u yanada yuqori yorqinlik va Thunderbolt 3 bilan to‘la uyg‘unlikda ulanish bo‘yicha yangi imkoniyatlarga ega.\n\nLG’dan yaxshilangan NanoIPS texnologiyasi birinchi navbatda 32 dyuymli UHD 4K (model 32UK950) monitorida taqdim etiladi. NanoIPS texnologiyasi ma’lum bir to‘lqin uzunliklarining ortiqcha nurlarini yutib yuborish uchun nurdiodli ekranda nano zarrachalarni qo‘llashdan iborat. Bu aniqroq tasvir va haqiqiy tasavvur berishi uchun ekranda ko‘rsatilgan ranglarning yorqinligi va tozaligini sezilarli darajada oshiradi. LG monitori DCI-P3 rangli maydonining 98%ni o‘tkazishi mumkin, bu Gollivud blokbasterlari masteringi uchun ishlatiluvchi monitorlar bilan teng. HDR 600 shaklini qo‘llab-quvvatlovchi rang berishning mukammal sifati muhim bo‘lgan video kontentning professional foydalanuvchilari uchun LG’dan 32UK950 modeli ideal yechimga aylanadi, u 600 kandellik (cd/㎡) yorqinlikning yuqori dinamik diapazonini ta’minlab beradi.\n\nLG’dan 32UK950 modeli shleyfli ulanishni qo‘llab-quvvatlovchi Thunderbolt 3 monitorlari uchun birinchi dok-stansiyasi bilan jihozlangan, u 4K kenglikka ega ikkita monitorni ulash imkonini beradi. Bundan tashqari, monitor Thunderbolt 3 bilan jihozlangan noutbuklarga ham ulanishi mumkin. Masalan, MacbookPro’ga bitta Thunderbolt 3 faol kabeli yordamida tarmoq adapteri yoki tashqi ko‘rinishi unchalik ham chiroyli bo‘lmagan USB-kabellarni ishlatmay turib ulanish imkoniyati bor. Bittagina Thunderbolt 3 kabeli 4K-kontent va tovushni beradi, shu bilan birga, quvvati 60 Vt bo‘lgan noutbukni quvvatlantirish uchun yetadigan zaryad bilan ta’minlaydi, bu ham ishda, ham istalgan joyda qulaylikni vujudga keltiradi. ArcLine arka shaklidagi ajoyib taglik va hayratlanarli “chegarasiz” displey bilan esa LG’ning bu modeli kattaroq nimagadir mo‘ljallab yaratilganiga ishonch hosil qilasiz, ular bilan tasvir monitor chegaralaridan ham chiqib ketayotgandek tasavvur uyg‘otadi.\nLG 34 dyuymli UltraWide monitori (34WK95U modeli) – yana bir yangilik bo‘lib, u kutilishicha, CES ko‘rgazmasida juda katta qiziqishga sabab bo‘ladi. Model keng ko‘rish burchagi, aniq ranglarni berishning oshirilgan diapazoni va reallik chegarasidan ham chiquvchi 5K kenglikka (5120 x 2160 piksel) ega. LG’ning eng birinchi 5KUltraWide (21:9) monitori juda katta ekran bo‘shlig‘i hamda ajoyib ranglar bilan jihozlangan. 5K-videoning hayratlanarli xususiyatlari monitorlar imkoniyatlaridan maksimum maqsadda foydalanuvchilar, masalan video muharrirlar, fotosuratchilar, shuningdek, dasturiy ta’minot va ilovalar ishlab chiquvchilarga mo‘ljallangan.\n\n34WK95U modeli NanoIPS texnologiyasini qo‘llab-quvvatlaydi, ajoyib rang berish bilan ta’minlaydi hamda HDR600 shaklini qo‘llab-quvvatlaydi. Bundan tashqari, u Thunderbolt 3 porti bilan jihozlangan, uning yordamida 5K kenglikka ega tasvirlarni bir kabel yordamida 60 Gts chastotasi bilan yuborish mumkin. Thunderbolt 3 interfeysi noutbuklarni quvvatlantirishga ideal tushadi, bunda foydalanuvchilar ma’lumotlar, audio yoki videoni tarmoq adapterini ulamagan holda tezlik bilan o‘tkazishlari mumkin. LG’ning bu monitori ajoyib, o‘ta elegant dizayn tufayli hattoki o‘chirib qo‘yilgan holatida ham nigohlarni o‘ziga jalb etadi, “chegarasiz” ekran va ArcLine ingichka tagligi uning tashqi ko‘rinishini yanada to‘ldirib turadi.\n“Ko‘pchiligimiz har oyda monitorlar oldida yuzlab soat vaqt o‘tkazamiz. Biroq, kerakli apgreyd va tizimning yanada yuqori ishlashi lozim bo‘lganida, monitorlar eng oxirgi bo‘lib almashtiriladi. Premial monitorlarning yangi modellari bilan biz shuni ko‘rsatmoqchimizki, LG kompaniyasi ekranning maksimal mumkin bo‘lgan kengligi va ish yoki uyda foydalanish uchun eng yaxshi funksional xususiyatlarni taqdim etishgan urinmoqda”, — deydi LG’ning IT-bo‘linmasi rahbari Chan Ik-Xvan (ChangIk-hwan).\n\nLG’ning yana bir xitiga QHD (34GK950G modeli) o‘yinlarga mo‘ljallangan monitorning so‘nggi modeli aylanadi, u NanoIPS nanozarrachalari va G-Sync yuqori tezlikdagi texnologiyasidan foydalanilgani uchun tasvirning ajoyib sifati bilan ta’minlaydi.\nBu va yana boshqa ko‘plab narsalarni Las-Vegasdagi Konferensiyalar-markazining markaziy zalida CES 2018 ko‘rgazmasi vaqtida LG pavilyonida (№ 11100) ko‘rish mumkin.\nReklama huquqi asosida!", "category": "Texnologiyalar", "title": "LG yangi monitorlari – ajoyib sifat, hayratlanarli dizayn", "date": "12/25/2017", "url": "https://daryo.uz/2017/12/25/lg-yangi-monitorlari-ajoyib-sifat-hayratlanarli-dizayn/"}
{"content": "Moskva va Vashington Vladimir Putin va Donald Trampning uchrashishi haqida kelishuvga erishdi. Bu haqda Rossiya yetakchisining yordamchisi Yuriy Ushakov ma’lum qildi, deb yozadi “RIA Novosti”.\n\n“Mazkur masala tomonlarimiz o‘rtasida anchadan buyon muhokama qilinmoqda, u yopiq kanallar orqali muhokama etilmoqda. Sammit o‘tkazish, hatto uni o‘tkazish vaqti va joyi haqida kelishuvga erishilganligini aytishim mumkin. Bu haqda amerikalik hamkasblarimiz bilan birgalikda ertaga e’lon qilamiz”, — dedi u jurnalistlarga.\nUshakov, uchrashuv uchinchi mamlakatda o‘tishiga aniqlik kiritdi.\n24-iyun, yakshanba kuni Avstriyaning Kronen Zeitung gazetasi sammit o‘tkaziladigan ehtimoliy joy Vena bo‘lishi mumkinligini ma’lum qilgan edi. Keyinroq Politico nashri uchrashuv Xelsinkida o‘tkazilishi ehtimoli haqida xabar berdi.\nMoskva va Vashington bu ma’lumotni hozircha izohlamadi.", "category": "Dunyo", "title": "Putin va Trampning uchrashuv vaqti va joyi haqida kelishuvga erishildi", "date": "06/27/2018", "url": "https://daryo.uz/2018/06/27/putin-va-trampning-uchrashuv-vaqti-va-joyi-haqida-kelishuvga-erishildi/"}
{"content": "Aktrisa Ra’no Shodiyeva farzandlarini har doim mehr bilan tinglashga harakat qiladi. U bu haqda “Darakchi” gazetasiga bergan intervyusida aytib o‘tdi.\n\n“Ko‘pgina onalardan: ‘Bola bilan do‘st bo‘lish kerak’, — degan fikrni eshitganman. Ammo shaxsan o‘zim bu fikrga oqlamayman”, — deydi aktrisa.\n“Farzand bilan onalik munosabatini saqlab qolish o‘ta muhim. Men farzandlarim bilan do‘st emas, ona sifatida fikrlashaman”, — dedi Ra’no Shodiyeva.\n“Ularni doim mehr bilan tinglashga harakat qilaman. Xatolari bo‘lsa, tushuntirib, muammolarini hal qilishga harakat qilaman”, — dedi aktrisa.\nRa’no Shodiyevaning fikricha, farzand aynan shunday holatda o‘z qalbida kechayotgan tuyg‘ularni ota-onasiga ayta oladi.", "category": "Madaniyat", "title": "Aktrisa Ra’no Shodiyeva: Farzandlarimga do‘st emasman", "date": "01/24/2016", "url": "https://daryo.uz/2016/01/24/aktrisa-rano-shodiyeva-farzandlarimga-dost-emasman/"}
{"content": "Suriyalik muhojirlarni ortgan ilk samolyot Kanadaning Toronto shahriga yetib keldi. Bu haqda Associated Press bergan ma’lumotlarga asosan “RIA Novosti” xabar qiladi.\n\nAgentlikning qayd etishicha, Kanadaga Suriyadan jami 163 nafar muhojir olib kelindi. Torontoda ularni mamlakat bosh vaziri Jastin Tryudo kutib oldi.\nShuningdek, suriyalik muhojirlarni ortgan yana bir samolyot Monreal shahriga 12-dekabr, shanba kuni yetib keladi.\nKanada hukumati 2015-yilning oxiriga qadar 10 ming nafar suriyalik muhojirni mamlakat hududida joylashtirmoqchi, yana 15 ming kishiga 2016-yilning fevral oyida boshpana beriladi.\nDekabr oyi boshida kanadalik rasmiylar ko‘chirish rejasiga asosan Kanadaga yuboriladigan Iordaniyadagi suriyalik fuqarolarni tekshirishni boshlagan.", "category": "Dunyo", "title": "OAV: Suriyalik muhojirlarni ortgan ilk samolyot Kanadaga yetib keldi", "date": "12/11/2015", "url": "https://daryo.uz/2015/12/11/oav-suriyalik-muhojirlarni-ortgan-ilk-samolyot-kanadaga-yetib-keldi/"}
{"content": "Beeline 20-aprel kuni International Hotel Tashkent mehmonxonasida bo‘lib o‘tadigan va bir necha mamlakatdan kelgan ma’ruzachilarni jamlaydigan USENET 2016 xalqaro digital-konferensiyasining bosh hamkoriga aylandi.\n\nVoqeani sharhlar ekan, Unitel MChJ bosh direktori Dmitriy Shukov shunday dedi: “O‘zbekiston telekom sohasining yetakchisi sifatida Beeline o‘zini yaxshi tavsiya qilgan USENET konferensiyasi kabi ilg‘or tashabbuslarni rivojlantirishga o‘z hissasini qo‘shadi. Mamlakatimiz va chet el IT-sohasining yetakchi ekspertlari orasidagi muloqot va tajriba almashish uchun yaratilgan maydonni qo‘llab-quvvatlash imkoni borligidan mamnunmiz, bundan tashqari O‘zbekistonning digital-ekotizimi barpo etilishida salmoqli hissamizni qo‘shishni mo‘ljallamoqdamiz, chunki kelajakning raqamli iqtisodiyoti — bu nafaqat texnologiyalar, balki innovatsion iqtisodiyot uchun kadrlarni tayyorlashda insonlarning, USENET kabi tadbirlarning muhimliligidir”.\nO‘tgan yillardagi kabi, konferensiyani Ledokol Group kompaniyasi tashkillashtiradi. Bosh information homiy — Rossiyadagi Mail.Ru Group kompaniyasi, strategik hamkor — UZINFOCOM axborot texnologiyalarini joriy qilish va rivojlantirish markazi.\n“Bizni qo‘llab-quvvatlagani uchun Beeline’dan minnatdormiz, ishonamanki, uzoq tanaffusdan so‘ng USENET yangi sifat darajasiga ko‘tarilishiga ishonchim komil, – deydi Ledokol Group direktori Dilshod Muzaffarov. – Muhit o‘zgardi, global bozorda ishlayotgan va ishlashga tayyor bo‘lgan professionallarning yangi avlodi yetishib chiqdi. O‘zbekistonlik qator startaplar xalqaro darajada tan olindi va mazkur ijobiy jarayonlarga biz yangi turtki bera olamiz, deb ishonaman”.\nEslatib o‘tamiz, bungacha 2011- va 2012-yillarda Toshkentda USENET konferensiyalari o‘tkazilgan. Internetda biznesni rivojlantirish, videoreklama, messenjerlar, ijtimoiy media, SMM, reklama bozorining monitoring va o‘lchovlari, elektron savdo, internet-OAV va muvaffaqiyatli startaplar USENET 2016 asosiy mavzulari bo‘ladi. Tafsilotlar — http://usenet.uz/ saytida.\nReklama huquqi asosida. “Daryo” ushbu tadbirning axborot hamkori hisoblanadi", "category": "Texnologiyalar", "title": "Beeline — USENET 2016 xalqaro digital-konferensiyasining bosh hamkori", "date": "04/04/2016", "url": "https://daryo.uz/2016/04/04/beeline-usenet-2016-xalqaro-digital-konferensiyasining-bosh-hamkori/"}
{"content": "MXLning “Sent-Luis Blyuz” klubi va Rossiya terma jamoasi o‘yinchisi Vladimir Tarasenkoga to‘yi munosabati bilan 500 ming rubl turadigan tort sovg‘a qilishdi. Bu haqda xokkey agenti Aleksey Dementyev o‘z Twitter’ida ma’lum qildi.\n\nSovg‘ani sportchining milliy terma jamoadagi sherigi, “Chikago Blekxoks” xokkeychisi Artemiy Panarin taqdim etgan, u shirinlikni kimoshdi savdosida sotib olgan. Nikoh marosimi 1-iyul, chorshanba kuni Tarasenkoning ona shahri – Novosibirskda bo‘lib o‘tgan.\nTarasenko va Panarin  MXLga ketgunga qadar Sankt-Peterburgning SKA jamoasida birga  o‘ynagan.", "category": "Sport", "title": "Rossiya termasi xokkeychisiga to‘yida yarim million rubllik tort sovg‘a qilishdi", "date": "07/02/2015", "url": "https://daryo.uz/2015/07/02/rossiya-termasi-xokkeychisiga-toyida-yarim-million-rubllik-tort-sovga-qilishdi/"}
{"content": "Google’ga qarashli YouTube kompaniyasi Twitch videoo‘yinlar translyatsiyasi servisini xarid qilish uchun 1 milliard dollar sarflaydi. Bu haqda “ITAR-TASS” xabar berdi.\n\nOldi-sotdi shartnomasi tuzildi, deb yozadi Variety jurnali. U AQSh adliya vazirligi tomonidan tasdiqlansa, kelishilgan mablag‘ naqd to‘lanadi.\nTwitch servisi orqali o‘yinlarni o‘ynash jarayonini to‘g‘rida-to‘g‘ri translyatsiya qilish mumkin. Uning auditoriyasi 45 million kishini tashkil etadi. Dastur Sony Playstation 4 va Xbox One qurilmalariga o‘rnatilgan.", "category": "Texnologiyalar", "title": "YouTube Twitch videoo‘yinlar translyatsiyasi servisini 1 mlrd dollarga sotib oladi", "date": "05/19/2014", "url": "https://daryo.uz/2014/05/19/youtube-twitch-videooyinlar-translyatsiyasi-servisini-1-mlrd-dollarga-sotib-oladi/"}
{"content": "26-noyabr, dushanba kuni futbol bo‘yicha O‘zbekiston Pepsi Superligasining 31-turi doirasida so‘nggi bellashuv bo‘lib o‘tdi.\n\nUnda chempionlik uchun kurashayotgan “Lokomotiv” klubi o‘z maydonida “Paxtakor”ni qabul qildi. Uchrashuvda hisob mezbonlar futbolchisi Igor Yelich tomonidan 19-daqiqada ochildi. Marat Bikmayev 38-daqiqada hisobni 2:0 ko‘rinishiga keltirdi. 51-daqiqada Dragan Cheran hisobni qisqartirdi. Bikmayev 70-daqiqaga kelib, penaltidan gol urdi — 3:1. 86-daqiqada esa Tiago Bezerra “sherlar”ning ikkinchi va o‘yindagi so‘nggi golni urdi.\nNatijada “Lokomotiv” 3:2 hisobida g‘alaba qozonib, Superliga tugashiga 1 tur qolganida 43 to‘plagan holda muddatidan avval O‘zbekiston chempioni bo‘ldi.\nShu tariqa “Loko” o‘z tarixida mamlakat chempionligini uchinchi marta qo‘lga kiritdi.\nPepsi Superliga\n31-tur bellashuvlari\n23-noyabr, juma\nGollar: 0:1 — 68 Andrey Sidorov, 1:1 — 70 Alisher Sanayev.\n24-noyabr, shanba\nGol: 1:0 — 50, penalti Aziz Haydarov.\n25-noyabr, yakshanba\nGollar: 1:0 — 19 Bobir Abduholiqov, 2:0 — 30 Islom Kenjaboyev, 2:1 — 59 Shohnazar Norbekov, 2:2 — 78 Vladislav Kasminin.\nGollar: 0:1 — 37 A’zam Aliyev, 1:1 — 45 Salamat Qutiboyev, 1:2 — 64 Sherzod Karimov.\n26-noyabr, dushanba\nGollar: 1:0 — 19 Igor Yelich, 2:0 — Marat Bikmayev, 2:1 — 51 Dragan Cheran, 3:1 — 70 Marat Bikmayev, 3:2 — 86 Tiago Bezerra.", "category": "Sport", "title": "“Lokomotiv” “Paxtakor”ni mag‘lub etib, muddatidan avval O‘zbekiston chempioni bo‘ldi", "date": "11/26/2018", "url": "https://daryo.uz/2018/11/26/lokomotiv-paxtakorni-maglub-etib-muddatidan-avval-ozbekiston-chempioni-boldi/"}
{"content": "Futbol bo‘yicha Fransiya chempionatining 25-turida PSJ 15-fevral, shanba kuni “Amyen”ga qarshi bahs olib bordi.\n\nGollarga boy bo‘lgan bahsda 4:4 hisobidagi jangovar durang qayd etildi. Dastlab maydon egalari ketma-ket uchta to‘p kiritgan holda oldinga o‘tib oldi. Bunga parijliklar 17 yoshli Nyansu Kuassining dubli, Ander Errera va Mauro Ikardining gollari bilan javob qaytardi.\nHakam tomonidan qo‘shib berilgan vaqtda Seru Girassi “Amyen”ning to‘rtinchi golini urgan holda muvozanatni tikladi.\nPSJ 62 ochko bilan Fransiya chempionatida peshqadamlik qilmoqda, “Amyen” (21) esa 19-o‘rindan joy olgan.\nLiga 1\n25-tur bahsi\n15-fevral, shanba\nGollar: 1:0 – 5 Girassi, 2:0 – 29 Kakuta, 3:0 – 40 Diabate, 3:1 – 45 Errera, 3:2 – 60 Kuassi, 3:3 – 65 Kuassi, 3:4 – 74 Ikardi, 4:4 – 90+1 Girassi.\n“Amyen”: Gyurtner, Sheju, Kalabrezi (Jalle, 79), Opoku, Aleesami, Kakuta, Blen, Otero (Kornett, 78), Zungu, Diabate (Mbenza, 84), Girassi.\nPSJ: Navas, Bakker, Tiago Silva (Markinyos, 46), Kuassi, Guye (Verratti, 46), Errera, Paredes (Bernat, 61), Draksler, Di Mariya, Ikardi, Kavani.\nOgohlantirishlar: Bakker (49), Blen (71), Kakuta (81), Girassi (90), Verratti (90).", "category": "Sport", "title": "Liga 1. 8 ta gol urilgan o‘yinda PSJ g‘alabani qo‘ldan chiqardi (video)", "date": "02/15/2020", "url": "https://daryo.uz/2020/02/15/liga-1-8-ta-gol-urilgan-oyinda-psj-galabani-qoldan-chiqardi/"}
{"content": "O‘zbekiston milliy terma jamoasi yarim himoyachisi Sanjar Tursunov to‘p tepayotgan Ukrainaning “Vorskla” klubi Yevropa Ligasining uchinchi saralash bosqichidan Yevrokubokdagi ishtirokini boshlaydi, deb xabar qiladi “Olamsport.com”.\n\nPoltavaliklarning bu bosqichdagi raqibi kecha, 23-iyul kuni ma’lum bo‘ldi. Unga ko‘ra, “Vorskla” Slovakiyaning “Jilina” klubi bilan munosabatlariga oydinlik kiritib oladi. Uchrashuvlar 30-iyul va 6-avgust kunlariga belgilangan.\n“Jilina” (Slovakiya) – “Dachiya” (Moldova) 4:2 (birinchi o‘yin – 2:1)\nGollar: Vavro, 15, Kacher, 50, Shkvarka, 62, Paur, 85 – Kochuk, 64, Leuka, 87.", "category": "Sport", "title": "Sanjar Tursunovning jamoasi Yevropa Ligasida “Jilina” bilan o‘ynaydi", "date": "07/24/2015", "url": "https://daryo.uz/2015/07/24/sanjar-tursunovning-jamoasi-yevropa-ligasida-jilina-bilan-oynaydi/"}
{"content": "Amerikaning Cygnus xususiy yuk kargo kemasi orbitaga muvaffaqiyatli yuborilgani haqida “Exo Moskvi” xabar berdi.\n\nU xalqaro kosmik stansiyaga 3,5 tonna yuk olib chiqadi. Cygnus kemasi Antares tashuvchi raketa yordamida Virjiniyadagi Uollops kosmodromidan uchirilgan. Xalqaro kosmik stansiya bilan biriktirish 19-aprel kuni soat 12:30 da rejalashtirilgan.\nBunga o‘qi-manipulyatorli yuk mashinasini tortib olish yo‘li bilan erishiladi. Ham tashuvchi, ham yuk mashinasi Northrop Grumman kompaniyasiga tegishli.", "category": "Dunyo", "title": "Amerikaning Cygnus xususiy yuk kargo kemasi muvaffaqiyatli orbitaga yuborildi", "date": "04/18/2019", "url": "https://daryo.uz/2019/04/18/amerikaning-cygnus-xususiy-yuk-kargo-kemasi-muvaffaqiyatli-orbitaga-yuborildi/"}
{"content": "Xitoyning yangi flagman smartfoni 19 oy davomida ishlab chiqilgan. Qiyosiy testlar Xiaomi Mi 5 mahsuldorlik bo‘yicha taniqli brendlarga tegishli raqobatchilarini muvaffaqiyatli tarzda ortda qoldirishini, shu bilan birga, ancha arzon turishini ko‘rsatdi, deb yozadi “Hi-tech.mail.ru”.\n\nGFX 3.1 va Basemark X benchmarklarida smartfon Samsung Galaxy S7, Sony Xperia Z5 va boshqa qator mashhur qurilmalarni (Apple smartfonlaridan tashqari — iOS uchun test versiyasi hozircha yo‘q)dan ko‘ra balandroq natijalarni ko‘rsatdi. Basemark OS testida esa u faqat iPhone 6s’dan ortda qoldi.\n\n\nAnTuTu benchmarkidagi bir yadroli testda Xitoy flagmanidan faqat Apple smartfonigina o‘zib ketdi. Ko‘p yadrolida, aksincha, Xiaomi Mi 5 natijasi iPhone 6s’nikidan yuqori, ammo Samsung Galaxy S7’nikidan pastroq bo‘lib chiqdi.\n\n\nXiaomi Mi 5 smartfoni fevral oxirida rasman taqdim etildi. 5,15 dyuymli, 1800 pikselli displey pastida Home tugmasi joylashgan, u barmoq izi skaneri bilan jihozlangan. Smartfon o‘lchamlari 69,2×144,5×7,25 millimetrga teng. Orqa panel uchun 3D-shishadan foydalanilgan.\n\n\nXiaomi Mi 5 to‘rt yadroli Qualcomm Snapdragon 820 chipseti, 3 Gb tezkor xotira, 3000 mA/soat sig‘imli akkumulyator, 16 megapikselli asosiy va 4 megapikselli old kameraga ega. Smartfon Android 6.0 Marshmallow operatsion tizimini qo‘llab-quvvatlaydi, ammo o‘zining MIUI7 operatsion tizimidan foydalanadi.", "category": "Texnologiyalar", "title": "Xiaomi Mi 5 mahsuldorlik bo‘yicha o‘z raqobatchilarini ortda qoldirdi", "date": "03/22/2016", "url": "https://daryo.uz/2016/03/22/xiaomi-mi-5-mahsuldorlik-boyicha-oz-raqobatchilarini-ortda-qoldirdi/"}
{"content": "Amerikalik xonanda Beyonse Niderlandiya poytaxti Amsterdamda berayotgan konserti chog‘ida Halo qo‘shig‘ini Turkiyadagi oxirgi voqealarda halok bo‘lganlar xotirasiga bag‘ishladi. Bu haqda Hurriyet xabar bermoqda.\n\nU boshlashdan oldin “Bu qo‘shiq Turkiyada halok bo‘lganlar xotirasiga bag‘ishlanadi” dedi va gulduros olqishlarga sazovor bo‘ldi.\nKonsertda Turkiyaning “Galatasaroy” futbol jamoasi yulduzi, gollandiyalik Uesli Sneyderning rafiqasi Iolanta Kabau ham bor edi. U Beyonsening so‘zlarini videoga tushirib, Instagram’dagi sahifasiga joylashtirdi.\nhttps://www.instagram.com/p/BH8ONcsjdzX/?taken-by=yolanthecabau\n“Bu kechaning eng go‘zal lahzalaridan biri bo‘ldi… Turkiyada yo‘qotilgan hayotlarga bag‘ishlangan qo‘shiq”, — deb izoh berdi videoga Iolanta Kabau.", "category": "Madaniyat", "title": "Beyonse Amsterdamdagi konsertida qo‘shiqlaridan birini Turkiyaga bag‘ishladi (video)", "date": "07/17/2016", "url": "https://daryo.uz/2016/07/17/beyonse-amsterdamdagi-konsertida-qoshiqlaridan-birini-turkiyaga-bagishladi-video/"}
{"content": "Futbol bo‘yicha Angliya Premyer-ligasida 35-turning 23-aprel sanasidan joy olgan o‘yinlari o‘z yakuniga yetdi. Kunning kutilmagan natijasi sifatida “Liverpul”ning 2 ochko yo‘qotganini ko‘rsatish mumkin.\n\nYurgen Klopp jamoasi elitada jon saqlab qolish yo‘lida kurash olib borayotgan “Nyukasl”ni qabul qildi. Bellashuvning 1/3 qismi ortda qolganida mezbonlar 2 ta gol farqi bilan oldinda borayotgandi. Uchrashuv yakuniga qadar Rafael Bentis shogirdlari hisobni tenglashtirishga muvaffaq bo‘ldi.\nMazkur turda 3 ochkoni qo‘lga kiritganiga qaramay, “Sauthempton” “Liverpul”dan o‘zib keta olmadi. Turnir jadvalida 34 ta o‘yin o‘tkazgan “Liverpul” 55 ochko bilan 7-o‘rindan joy olgan. 35 uchrashuvda ishtirok etgan “Sauthempton” hisobida esa 54 ochko bor.\nLondonning “Chelsi” klubi 9-pog‘onadan joy olgan. Mazkur turda “Bornmut”ni mag‘lub etgan London klubi hisobida 47 ochko mavjud.\nQo‘lga kiritilgan 1 ochko natijasida “Nyukasl” ochkolari sonini “Sanderlend”niki bilan tenglashtirib olganiga qaramay, 19-o‘rindan yuqoriga ko‘tarilmadi. Qayd etish kerak, “Sanderlend” raqobatchisiga qaraganda 2 ta kamroq o‘yinda maydonga tushgan.\nAngliya Premyer-ligasi\n 35-tur bellashuvlari\n 23-aprel, shanba\nGollar: Pedro Rodriges, 5 (0:1). Eden Azar, 34 (0:2). Tommi Elfik, 36 (1:2). Villian, 71 (1:3). Eden Azar, 90+1 (1:4).\n“Chelsi”: Asmir Begovich, Sesar Aspilikueta, Abdul Baba, Branislav Ivanovich, Sesk Fabregas, Jon Obi Mikel, Nemanya Matich, Villian (Ruben Loftus-Chik, 83), Eden Azar, Pedro Rodriges, Diyego Kosta.\nGollar: Deniyel Starrij, 2 (1:0). Adam Lallana, 30 (2:0). Pappis Sisse, 48 (2:1). Jek Kolbek, 66 (2:2).\n“Liverpul”: Simon Minyole, Alberto Moreno, Deyan Lovren, Kolo Ture, Kevin Styuart, Konnor Rendall (Filippe Koutinyo, 71), Jo Allen (Lukas Leyva, 72), Jeyms Milner, Adam Lallana (Oluvaseyi Ojo, 83), Roberto Firmino, Deniyel Starrij.\nGollar: Sheyn Long, 15 (0:1). Dushan Tadich, 39 (0:2). Eshli Vestvud, 45+1 (1:2). Dushan Tadich, 71 (1:3). Eshli Vestvud, 85 (2:3). Sadio Mane, 90+4 (2:4).\n24-aprel, yakshanba\n“Sanderlend” — “Arsenal”\n“Lester” — “Suonsi”\n25-aprel, dushanba\n“Tottenhem” — “Vest Bromvich”", "category": "Sport", "title": "APL, 35-tur. “Liverpul” o‘z maydonida “Nyukasl”ni mag‘lub eta olmadi", "date": "04/23/2016", "url": "https://daryo.uz/2016/04/23/apl-35-tur-liverpul-oz-maydonida-nyukaslni-maglub-eta-olmadi/"}
{"content": "Turkiyada hibsga olingan Rossiya fuqarosi Renat Bakiyev sud qarori bilan 6 yil 3 oylik qamoq jazosiga hukm qilindi. Bu haqda “Gazeta.ru” xabar bermoqda.\n\nAytilishicha, hukm erkak qo‘lga olingan paytda sirtdan chiqarilgan. Endi u yangi ayblovlar asosida sudlanadi.\nTurkiya huquq-tartibot organlari vakillari uni IShID bilan aloqadorlikda gumon qilmoqda.\nIlgariroq xabar qilinganidek, Renat Bakiyev Injirlik aviabazasidagi AQSh samolyotlaridan birini dron yordamida urib tushirishni rejalashtirgan. Rossiyaning Turkiyadagi elchixonasi voqeani o‘rganmoqda va tez orada rasmiy bayonot bilan chiqadi, deyiladi xabarnomada.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "Turkiyada AQSh samolyotini urib tushirishga uringan Rossiya fuqarosi olti yilga qamaldi", "date": "08/11/2017", "url": "https://daryo.uz/2017/08/11/turkiyada-aqsh-samolyotini-urib-tushirishga-uringan-rossiya-fuqarosi-olti-yilga-qamaldi/"}
{"content": "Turkmanistonda Ashxobodning eng obro‘li tadbirkori Charimuhammad Kulov (Chari-Gosha) hibsga olindi, deb xabar beradi Fergana News.\n\nNorasmiy manbalarda tarqalgan ushbu ma’lumotni mamlakat bosh prokurori Batir Atdayev tasdiqlagan.\n13-sentabr kuni hukumat yig‘ilishida nutq so‘zlagan Batir Atdayevning so‘zlariga ko‘ra, tadbirkor bir nechta mansabdor shaxslar bilan “davlat mulkini juda katta miqdorda talon-toroj qilish” yuzasidan kelishuvga erishgan.\n“Turkmen.News” nashri Kulovni Ashxobodning eng obro‘li va boy tadbirkorlaridan biri deb ataydi. Manbalarning qayd etishicha, u ikki haftacha oldin hibsga olingan.\nNashrga ko‘ra, sentabr oyining boshida yirik mansabdor shaxslarning, xususan, Turkmanboshi neftni qayta ishlash majmuasi bosh direktori Yazmurad Muhammadmurodov va savdo vaziri Amandurda Ishanovning iste’foga chiqarilishi ushbu hibs bilan bog‘liq.\nCharimuhammad Kulov va uning sheriklari, xususan, neft-gaz va kimyo mahsulotlarini arzon narxlarda sotish bilan bog‘liq firibgarlikda ayblangan. Bundan tashqari, unga qurilish materiallari savdosi va chet elga katta miqdordagi naqd pulni noqonuniy olib chiqish rejalari bo‘yicha soliqlarni to‘lamaganlik aybi qo‘yilgan.\nHamma figurantlarga qarshi jinoiy ish qo‘zg‘atilgan, ularning mol-mulki hibsga olingan.", "category": "Dunyo", "title": "Turkmanistonda mamlakatning eng yirik tadbirkori hibsga olindi", "date": "09/15/2019", "url": "https://daryo.uz/2019/09/15/turkmanistonda-mamlakatning-eng-yirik-tadbirkori-hibsga-olindi/"}
{"content": "Buyuk Britaniyaning besh nafar fuqarosi bo‘lgan avtomobil Shvetsiya poytaxti Stokgolm janubi-g‘arbidagi ko‘prikdan, 24 metr balandlikdan suvga quladi. Bu haqda “RBK” xabar bermoqda.\n\nStokgolm politsiyasi vakili Yeva Nilssonning ma’lum qilishicha, g‘avvoslar suvdan besh nafar erkakning jasadini olib chiqqan. Dastlabki ma’lumotlarga ko‘ra, Britaniyaning Viola Beach rok-guruhi ishtirokchilari va ularning menejeri avtohalokat qurboni bo‘lgan. San’atkorlar tushgan mashina yo‘lda o‘rnatilgan to‘siqqa kelib urilgan.\n\nViola Beach rok-guruhi 2014-yilda tashkil etilgandi. Avtohalokat guruhning dunyo bo‘ylab ilk ijodiy safari chog‘ida ro‘y bergan.", "category": "Madaniyat", "title": "Shvetsiyadagi avtohalokatda Buyuk Britaniyaning Viola Beach rok-guruhi a’zolari halok bo‘ldi", "date": "02/14/2016", "url": "https://daryo.uz/2016/02/14/shvetsiyadagi-avtohalokatda-buyuk-britaniyaning-viola-beach-rok-guruhi-azolari-halok-boldi/"}
{"content": "Toshkent shahar IIBB matbuot xizmati o‘tgan hafta davomida YPX inspektorlari tomonidan qayd etilgan YHQ qoidabuzarliklari statistikasini taqdim etdi.\n“Qish mavsumida qolgan fasllarga qaraganda yo‘l harakati qoidalariga rioya qilish bo‘yicha talabchanroq bo‘lishi mumkin. Mas’uliyatsiz haydovchilarning xatti-harakatlari sovuq va nam asfaltda achinarli oqibatlarga olib kelishi mumkin”, — deyiladi xabarda.\n25-noyabrdan 1-dekabrgacha bo‘lgan davr ichida yo‘l harakati qoidalari buzilishi bilan bog‘liq 17 786 ta faktlar IIBB YHXB YPX inspektorlari tomonidan qayd etildi, shulardan 3747 tasi – qo‘pol tarzdagi qoidabuzarliklardir. O‘tgan haftada poytaxtda eng ko‘p kuzatilgan qoidabuzarlik quvib o‘tish qoidalarini buzish (1150 ta), to‘xtash va to‘xtab turish qoidalarini buzish (763 ta), svetoforning taqiqlovchi belgisini mensimaslik (401 ta) bo‘ldi.\n\nMa’lumot uchun, Ma’muriy javobgarlik to‘g‘risidagi kodeksning 128-moddasiga ko‘ra quvib o‘tish qoidalarini buzish eng kam oylik ish haqining ikkidan bir qismi miqdorida jarima solinishiga sabab bo‘ladi.", "category": "Mahalliy", "title": "Toshkentda o‘tgan haftada haydovchilar eng ko‘p quvib o‘tish qoidalarini buzganligi aniqlandi", "date": "12/03/2019", "url": "https://daryo.uz/2019/12/03/toshkentda-otgan-haftada-haydovchilar-eng-kop-quvib-otish-qoidalarini-buzganligi-aniqlandi/"}
{"content": "Qirg‘izistonga tog‘ echkilarini ovlash uchun kelib ketgan ajnabiyning ijtimoiy tarmoqlardagi fotosuratlari qirg‘izistonliklarning g‘azabini keltirdi. Bu haqda K-News xabar qilmoqda.\n\nAndres Santos Shroyeder muvaffaqiyatli o‘tgan ovining foto hisobotini o‘zining Instagram’dagi sahifasiga joylab, ov Issiqko‘l hududida uyushtirilganligini ma’lum qildi.\n\nNashr qilingan fotosuratlar bilan tanishgan qirg‘izistonlik foydalanuvchilar norozi bo‘lib, Andres Qirg‘izistonga yana qaytib kelsa, hayvonlarga nisbatan qanday ish tutgan bo‘lsa, unga nisbatan ham shunday ish tutilishi haqida ogohlantirgan.\n\nQirg‘izistonda bu kabi jonivorlarni ov qilish uchun chet ellik fuqaroning litsenziyasi bo‘lgan-bo‘lmaganligi noma’lum.\n\nArxar va tog‘ echkilari yo‘qolib ketayotgan hayvonlar turiga mansub bo‘lishiga qaramasdan, Qirg‘izistonda ularni ovlashga ruxsat beruvchi litsenziya beriladi. Ta’kidlanishicha, bu kabi litsenziyaning narxi 25 ming dollarga yaqin.", "category": "Dunyo", "title": "Ajnabiy ovchi Qirg‘izistonda tog‘ echkilarini ovlab kelgani ma’lum bo‘ldi", "date": "12/22/2015", "url": "https://daryo.uz/2015/12/22/ajnabiy-ovchi-qirgizistonda-tog-echkilarini-ovlab-kelgani-malum-boldi/"}
{"content": "“‘Sendan aktrisa chiqmaydi, kadrga mos emassan. Na ijodda, na shaxsiy hayotda biror nimaga erishding...’ Bu so‘zlarni eshitish, ‘hazm qilish’, yana ortga tashlab, ‘Baribir aktrisa bo‘laman’ deyishim oson bo‘lmadi”, – deya aktrisa Zuhra Soliyevaning so‘zlaridan iqtibos keltirdi “Sug‘diyona” gazetasi.\n\nZuhra Soliyeva aynan tanqidlardan so‘ng o‘zida kuch topib, ishonchi shakllanganini qayd etdi: “Bugun o‘sha meni ranjitgan, tushkunlikka tushib qolishimga sabab bo‘lgan insonlardan minnatdorman”.\nAktrisa ilk rolini 32 yoshida ijro etganini yodga olar ekan, ijodni kech boshlagan bo‘lsa-da orzusi armonga aylanmaganidan xursand ekanligini ta’kidladi.\n“Ortga qarab ‘Uddaladim’, deyman. Tashqi ko‘rinish, atrofdagilarning fikri, tanqidlar emas, muhimi o‘zingizda intilish bo‘lishi kerakligiga ishondim, bundan keyin ham ishonib yashayman”, – dedi ijodkor.", "category": "Madaniyat", "title": "Aktrisa Zuhra Soliyeva: “Bugun meni ranjitgan, tushkunlikka tushib qolishimga sabab bo‘lgan insonlardan minnatdorman”", "date": "04/03/2015", "url": "https://daryo.uz/2015/04/03/aktrisa-zuhra-soliyeva-bugun-meni-ranjitgan-tushkunlikka-tushib-qolishimga-sabab-bolgan-insonlardan-minnatdorman/"}
{"content": "2011-yilda Toshkent axborot texnologiyalari universiteti talabasi bo‘lgan Botirxon Ziyotov Dasturlash bo‘yicha tanlovning respublika bosqichida g‘olib bo‘ladi. Dastlab bu sohada faqat boshlang‘ich bilimlarga ega bo‘lgan talaba qanday qilib respublika miqyosida eng yaxshi dasturchiga aylangani siri bilan bo‘lishar ekan, Botirxon tasodifan Dastur.uz saytiga kirib qolgani, u yerdan Delphi dasturlash tili o‘rgatuvchi videoni olib, u orqali mustaqil dastur tuzish darajasigacha chiqqanini ta’kidladi.\n\n“Ushbu saytdagi video dasturlar har qanday dasturlashni o‘rganmoqchi bo‘lganlar uchun juda zarur. Ayniqsa, C++ da dasturlash asoslari videokursini har bir talaba hech ikkilanmasdan o‘zlashtirishi kerak”, — deydi Botirxon.\nBotirxon Ziyotov ayni paytda Newmax Technologies firmasida dasturchi bo‘lib ishlaydi.\nTa’kidlash joiz, Dastur.uz saytida dasturlashga oid bo‘lgan C++ da dasturlash asoslari, C++ Builder va ma’lumotlar bazasi, boshlovchilar uchun Delphi Expert hamda Pascal’da dasturlash asoslari videokurslari mavjud.\nBuxoro viloyati Peshku tumani 21-maktab informatika fani o‘qituvchisi Rahmonov Farid ham o‘z o‘quvchilariga mazkur kurslar asosida dars beradi.\n“O‘quvchilarimni Pascal va Delphi Expert videokurslari asosida o‘qitdim, olimpiadalarga tayyorladim”, — deydi u. Joriy yilda 9-sinf o‘quvchisi Baxronova Dilshoda quyidagi natijalarga erishdi:\n\n“9-sinf o‘quvchisi bo‘lgan Dilshoda videokurslar asosida olgan bilimlari orqali kollej, litsey va hatto universitet talabalari bilan raqobatlasha oldi.” – deydi faxr bilan informatika fani o‘qituvchisi Rahmonov Farid.\nDastur.uz’da xorijiy tillarni o‘rgatuvchi dasturlar ham mavjud. Bular Learn By Heart ingliz tilini o‘rgatuvchi dastur hamda “Ruscha gaplashishni o‘rganamiz” dasturlaridir.\nDeveloper Group MChJ xodimlari tomonidan ishlab chiqilgan o‘zbek tilida o‘rgatuvchi dasturlarga to‘lovni Paynet yoki Click orqali amalga oshirish mumkin. Dastur.uz sayti orqali e’lon qilingan dasturlarni O‘zbekistonning istalgan joyidan turib xarid qilish mumkin. Dasturlarni manzillarga yetkazib berish O‘zbekiston pochtasi orqali amalga oshiriladi.\nBatafsil ma’lumotni dastur.uz sayti yoki (+998-93) 567-09-10 telefon raqami orqali olishingiz mumkin.\nReklama huquqi asosida", "category": "Texnologiyalar", "title": "Dastur.uz orqali dasturlashni o‘rgangan talaba O‘zbekiston miqyosidagi tanlovda g‘olib bo‘ldi", "date": "10/14/2014", "url": "https://daryo.uz/2014/10/14/dastur-uz-orqali-dasturlashni-organgan-talaba-ozbekiston-miqyosidagi-tanlovda-golib-boldi/"}
{"content": "Twitter push-bildirishnomalar yordamida dasturning mobil versiyasi foydalanuvchilarini dunyodagi shov-shuvli hodisalar haqida ogohlantiruvchi yangi funksiyani sinovdan o‘tkazmoqda. Bu haqda Mashable Twitter kompaniyasi vakiliga tayanib xabar berdi, deb yozadi TJournal.\n\nFunksiyani sinovdan o‘tkazish bir necha oydan buyon davom etmoqda, ammo foydalanuvchilar uni Berlindagi hodisalar va Donald Trampning AQSh prezidenti sifatida rasman e’tirof etilishidan keyingina payqadi.\nTwitter sending breaking news push alerts a new thing? pic.twitter.com/dOCTtT8Lmh\n— Oliver Darcy (@oliverdarcy) December 19, 2016\nTaxmin qilinishicha, bildirishnoma akkaunt egasi obuna bo‘lgan nashrlarga bog‘liq. Masalan, kimgadir Berlindagi Rojdestvo yarmarkasida olomon ustiga bostirib borgan yuk mashinasi haqida xabar jo‘natilayotgan bo‘lsa, yana kimlargadir Trampning prezidentlik poygasida to‘liq g‘alaba qozonish uchun saylov vakillarining zarur ovozlarini to‘plagani haqidagi bildirishnomalar bormoqda.", "category": "Texnologiyalar", "title": "Twitter foydalanuvchilarni dunyodagi shov-shuvli hodisalar haqida ogohlantirish funksiyasini sinashni boshladi", "date": "12/21/2016", "url": "https://daryo.uz/2016/12/21/twitter-foydalanuvchilarni-dunyodagi-shov-shuvli-hodisalar-haqida-ogohlantirish-funksiyasini-sinashni-boshladi/"}
{"content": "Shavkat Mirziyoyev Sirdaryo viloyati Xovos tumaniga tashrif buyurib, Xovos shaharchasining bosh rejasi bilan tanishdi. Bu haqda Prezident matbuot xizmati ma’lum qildi.\n\n“Mirzacho‘l tajribasi” asosida Xovos shaharchasining yangi markazi bunyod etilishi rejalashtirilgan. M-39 avtomobil yo‘li bo‘yidagi 42 gektar hududda kompleks qurilish ishlari loyihalashtirilgan.\nUnga muvofiq, bu yerda mahalliy hokimiyat va boshqaruv organlari binolari, davlat xizmatlari agentligi, tijorat banklari, turar joylar, maktablar, istirohat bog‘i, xotira maydoni, kinoteatr, kutubxona, masjid, bozor, savdo va maishiy xizmat shoxobchalari quriladi. Yo‘l infratuzilmasi rivojlantirilib, aholi va transportlar uchun qulayliklar yaratiladi.\nXovosda oxirgi ellik yil davomida bironta ko‘p qavatli uy qurilmagan. Odamlar eski, tor, zax uylarda yashab kelgan. Endi har yili yangi ko‘p qavatli uylar barpo etilib, aholining ijtimoiy sharoitlari bosqichma-bosqich yaxshilanib boradi. Oilaviy sharoiti yaxshilangan insonning umidi, ertangi kunga ishonchi ham ezgu bo‘ladi.\nShu maqsadga xizmat qiladigan yana bir xayrli tashabbus: “O‘zpaxtasanoat” aksiyadorlik jamiyati tomonidan Sirdaryo viloyatida 32 ta tikuvchilik majmualari tashkil etish rejalashtirilgan. Bu sexlar asosan kam ta’minlangan va nogironligi bo‘lgan xotin-qizlarga mo‘ljallangan bo‘lib, jami 4 ming 200 dan ortiq ish o‘rni yaratiladi.\n\nPrezident shu yerda xovoslik nuroniylar, mahalla faollari va yoshlar bilan suhbatlashdi.", "category": "Mahalliy", "title": "Shavkat Mirziyoyev Xovos shaharchasining bosh rejasi bilan tanishdi", "date": "02/19/2019", "url": "https://daryo.uz/2019/02/19/shavkat-mirziyoyev-xovos-shaharchasining-bosh-rejasi-bilan-tanishdi/"}
{"content": "Qozog‘istonliklar o‘z didiga mos avtomobil raqamlarini tanlab olish huquqiga ega bo‘ldi, deb yozadi “Nur.kz”. Yagona cheklov — “Hukumat fuqarolar uchun” davlat korporatsiyasida bor bo‘lgan va o‘ta talabgir raqamlar toifasiga kirmaydigan raqamlarni tanlash mumkin.\n\nBuning uchun avtomobil egalari davlat raqamini olishda to‘lanadigan standart summa — bor-yo‘g‘i 6734 tenge (20 dollar) to‘lovni amalga oshirishi kerak.\nMuayyan son yoki harflardan iborat “chiroyli” raqam ishtiyoqmandlariga bunday raqamlarni buyurtmaga yasatish taklif qilinadi.\nRaqam belgilari tayyor bo‘lganidan keyingina, avtomobillar ro‘yxatdan o‘tkaziladi. Transport vositalarini ro‘yxatga olish bo‘yicha yangi qoidalar 26-maydan kuchga kiradi.", "category": "Dunyo", "title": "Qozog‘istonliklar 20 dollarga o‘zlari istagan avtomobil raqamini tanlashi mumkin bo‘ldi", "date": "05/18/2018", "url": "https://daryo.uz/2018/05/18/qozogistonliklar-20-dollarga-ozlari-istagan-avtomobil-raqamini-tanlashi-mumkin-boldi/"}
{"content": "Rejissor Rustam Sa’diyevning “Sotqin” va “Baron” filmlaridagi ishtirokidan so‘ng o‘zbek kinoixlosmandlari uchun qaytadan kashf etilgan aktyor Javohir Zokirov “Darakchi” nashri tomonidan tashkil etilgan “Yulduz-onlayn” loyihasida qatnashib, muxlislar tomonidan yo‘llangan savollarga javob qaytardi.\n\n“Darakchi.uz”ning yozishicha, bir qator savollar aktyorning o‘zbekistonlik rejissorlar va ularning filmlariga nisbatan munosabati haqida bo‘lgan.\n“Yolqin To‘ychiyev, Ayub Shahobiddinov, Zulfiqor Musoqovning filmlarida hech qachon rol ijro etmagan bo‘lardim. Agar juda katta gonorar to‘lashsa, o‘ylab ko‘rishim mumkin. Hilol Nasimovning esa birorta filmi yoqmaydi”, — dedi Javohir Zokirov.\nJavohir Zokirov nima uchun faqat Rustam Sa’diyevning filmlarida suratga tushayotgani haqida savolga ham javob qaytardi.\n“Birinchidan, ko‘p rejissorlarning ishidan qoniqmayman — Rustam akaning ishidan qoniqmagan vaqtlarim bo‘lgan. Ikkinchidan, men Rustam Sa’diyevning filmlaridan tashqari xorijiy rejissorlar bilan ham ko‘p bora ishlaganman”, — dedi Javohir Zokirov.\n“Bir ma’lumotni aytib o‘tmoqchi edim: ‘Sotqin’da rol ijro etish taklifi o‘zimdan chiqqan. Tez kunlarda Sanjar Shodiyevning ‘Seni o‘zim boy qilaman’ komedik drama janridagi filmi ekranlarga chiqadi. Bu filmda ham rol ijro etdim”, — deya qo‘shimcha qildi aktyor.", "category": "Madaniyat", "title": "Aktyor Javohir Zokirov: Zulfiqor Musoqovning filmlarida rol o‘ynamagan bo‘lardim, Hilol Nasimovning esa birorta filmi yoqmaydi", "date": "02/26/2016", "url": "https://daryo.uz/2016/02/26/aktyor-javohir-zokirov-zulfiqor-musoqovning-filmlarida-rol-oynamagan-bolardim-hilol-nasimovning-esa-birorta-filmi-yoqmaydi/"}
{"content": "Gvatemala huquq-tartibot organlari Xalqaro futbol federatsiyasidagi (FIFA) korrupsiya ishi bo‘yicha ayblanayotgan mamlakat futbol federatsiyasi prezidenti Brayan Ximenesni qamoqqa olishga order berdi. Bu haqda “TASS” xabar bermoqda.\n\nProkuratura vakilining aytishicha, AQShdan Ximenesni hibsga olish va keyinchalik ekstraditsiya qilish yuzasidan so‘rov kelib tushgan. Mansabdor pora olish, mablag‘dan noqonuniy foydalanish va jinoiy kelishuvda ayblanmoqda. Ximenes o‘ziga qo‘yilgan ayblarni rad etmoqda, ayni paytda uning qayerda ekanligi noma’lum.\nEslatib o‘tamiz, oldinroq Ekvador futbol federatsiyasi prezidenti Luis Chiriboga uy qamog‘iga olinganligi haqida xabar berilgandi.", "category": "Dunyo", "title": "Gvatemala futbol federatsiyasi prezidentini hibsga olishga order berildi", "date": "12/06/2015", "url": "https://daryo.uz/2015/12/06/gvatemala-futbol-federatsiyasi-prezidentini-hibsga-olishga-order-berildi/"}
{"content": "Xonanda Lola Yo‘ldosheva va Pomidor entertainment prodyuserlik markazi bilan hamkorlikda 9-may − Xotira va qadrlash kuni arafasida aksiya tashkil etildi, deb xabar bermoqda “Uz24.uz”.\n\nAksiya doirasida tashkilotchilar hamda 23-sonli Mehribonlik uyining bir necha tarbiyalanuvchilari Toshkent shahrida yashovchi Ikkinchi jahon urushi qatnashchilarining xonadonlarida bo‘lib, bayram bilan tabrikladi.\nFaxriylarga bolalar tomonidan yaratilgan ijod mahsullari sovg‘a qilindi. Faxriylarimiz o‘zlarining urush yillari bilan bog‘liq xotiralarini hayratlanarli voqealar misolida bolalarga so‘zlab berishdi.", "category": "Madaniyat", "title": "Lola va Mehribonlik uyi tarbiyalanuvchilari faxriylarni bayram bilan qutladi", "date": "05/11/2015", "url": "https://daryo.uz/2015/05/11/lola-va-mehribonlik-uyi-tarbiyalanuvchilari-faxriylarni-bayram-bilan-qutladi/"}
{"content": "Facebook ijtimoiy tarmog‘i mobil foydalanuvchilar uchun yangi “Yaqindagi do‘stlar” (Nearby Friends) funksiyasini taqdim etdi. U smartfon orqali do‘stlarning joylashgan joyini bilishga yordam beradi. Bu haqda “ITAR-TASS” xabar berdi.\n\nServis yaqin haftalar ichida Apple iOS va Google Android operatsion tizimlaridagi Facebook dasturida paydo bo‘ladi. Undan faqat AQShliklar foydalanishi mumkin. Qolgan foydalanuvchilar bu yangilikdan qachon bahramand bo‘lishi noma’lum.\nFunksiya ishga tushirilganida ayni paytda foydalanuvchiga yaqin joyda bo‘lgan do‘sti haqida xabarnoma keladi. O‘zining turgan joyi haqidagi ma’lumotni kimlar bilan bo‘lishishni foydalanuvchining o‘zi belgilaydi. Ijtimoiy tarmoqdagi do‘stlariga o‘zining qayerdaligini bildirishni xohlamagan foydalanuvchi ushbu funksiyani o‘chirib qo‘yishi mumkin.", "category": "Texnologiyalar", "title": "Facebook do‘stlarning qayerdaligini ko‘rsatuvchi Nearby Friends funksiyasini ishga tushiradi", "date": "04/19/2014", "url": "https://daryo.uz/2014/04/19/facebook-dostlarning-qayerdaligini-korsatuvchi-nearby-friends-funksiyasini-ishga-tushiradi/"}
{"content": "Smartfonlar  tarixida mutlaqo yangi bosqichni boshlab berayotgan mazkur texnologiya yo‘qolgan yoki o‘g‘irlangan mobil vositalaridagi barcha ma’lumotlarni masofadan turib o‘chirib tashlash va telefon faoliyatiga “blok” o‘rnatish  imkonini beradi. Shuning bilan birga, qurilma o‘z egasiga qaytarilgan taqdirda ma’lumotlarni qayta tiklash imkoniyati saqlab qolinadi. Bu haqda TJournal xabar berdi.\n\nRe/code  ma’lum qilishicha, “o‘g‘rilikka qarshi” ixtiro qilingan ushbu texnologiya bo‘yicha bitimni Apple, Google, HTC, Huawei, Motorola, Microsoft, Nokia va Samsung kompaniyalari Amerikaning aloqa operatorlari bilan hamkorlikda imzolashgan. Unga ko‘ra, tomonlar 2015-yilning iyul oyidan sotuvga chiqariladigan smartfonlarda yuqorida qayd etilgan texnologiyaning to‘liq amal qilishini ta’minlash majburiyatini o‘z zimmalariga olishgan.\nShunga o‘xshash texnologiyalar ba’zi kompaniyalar tarafidan amalga tadbiq etib bo‘lindi ham. Jumladan, Apple kompaniyasining  iOS 7 operatsion tizimidagi Activation Lock deb ataladigan funksiya qurilmaning sozlamalari dastlabki holatga qaytarilgan taqdirda ham foydalanuvchining shaxsiy parolini talab qiladi.\nAmerikada siyosiy doiralar smartfon ishlab chiqaruvchi kompaniyalarning ushbu tashabbusini iliq qarshi olishdi, biroq muammoning yechimi uchun bu kamlik qilishini ta’kidlayotganlar ham yo‘q emas. Jumladan, Kaliforniya shtati senatori Mark Leno shunday deydi: “Men ushbu sohaning taraqqiyot sur’atlaridan hayratdaman, biroq mobil vositalar sanoati o‘z xaridorlarini himoya qilish va ko‘chalardagi xavfsizlikni ta’minlash masalasini qisman emas, to‘laligicha hal qilish choralarini taklif qilishi kerak.”\nEslatib o’tamiz, Amerika Ommaviy Axborot Vositalarida chop etilgan ma’lumotlarga ko‘ra, birgina Nyu-York shahrida 2013-yilda sodir etilgan jami jinoyatlarning 14 foizini iPhone smartfonlari o‘g‘riligi tashkil etgan.", "category": "Texnologiyalar", "title": "Apple, Google, Samsung va Microsoft “o‘g‘rilikka qarshi” bitimni imzoladi", "date": "04/17/2014", "url": "https://daryo.uz/2014/04/17/apple-google-samsung-va-microsoft-ogirlikka-qarshi-bitimni-imzoladi/"}
{"content": "Aktrisa Zulxumor Mo‘minova baxt va umid haqidagi fikrlari bilan o‘rtoqlashdi, deb xabar beradi “Sug‘diyona” gazetasi.\n\n“Inson har kuni, hamma joyda, har doim ham baxtli bo‘la olmaydi. Biroq baxtsiz onlarimiz ham aslida baxtli damlarimiz ekanligini oradan yillar o‘tgach tushunarkansiz. Chunki siz ularni yashab o‘tdingiz va umid-la yashashda davom etyapsiz, – dedi aktrisa.\nUmid menga kuch beradigan tuyg‘u! O‘g‘limning ismini ham shuning uchun Umid deb qo‘yganman. Umidimni yer-u ko‘kka ishonmayman. Hozir xorijda o‘zi sevgan ishi bilan mashg‘ul. Kun davomida hamma onadek ‘Bolam, nima yeding? Vaqtida uxla’, deb yonib-kuyaman, internet orqali ko‘rishmasam, uxlay olmayman. Unga suyanib, ishonib yashayman.\nNimalardan umid qilib yashayapman? O‘ynalmagan rollarimni ijro qilishdan, aytilmagan qo‘shiqlarimni kuylashdan, dunyo bo‘ylab sayohat qilishdan, xullas, bir olam! Til o‘rganishni, gitara chalishni istayman. Bu bolalikdagi orzularim. Bugun shu orzular yo‘lida harakat qilyapman”.", "category": "Madaniyat", "title": "Zulxumor Mo‘minova: Umidimni yer-u ko‘kka ishonmayman", "date": "04/25/2015", "url": "https://daryo.uz/2015/04/25/zulxumor-mominova-umidimni-yer-u-kokka-ishonmayman/"}
{"content": "Xitoyda uchish-qo‘nish tasmasidan to‘g‘ridan-to‘g‘ri orbitaga parvoz qiladigan, so‘ng giperovozli tezlikda qaytadigan samolyot ustida ishlanmoqda. Kelajakda undan kosmik turizmda foydalanish mumkin bo‘ladi, deb xabar beradi “Xaytek”.\n\nIshlanma mualliflari giperovozli kosmik samolyot Osiyo mamlakatlarini aviatsion-kosmik sanoatda birinchi o‘ringa ko‘tarishiga umid qilmoqda.\nKosmik samolyot gibridli kuch qurilmasi, shuningdek, turboventilyatorli yoki turboreaktiv va kompressorsiz reaktiv dvigatel bilan jihozlanadi. Bu unga atmosferani “yorib” o‘tish imkonini beradi.\nTezlik olarkan, samolyot giperovozli havo-reaktiv dvigatelga o‘tadi, u esa, o‘z navbatida, havo kemasini dengiz sathidan 20–100 kilometr balandda jo ylashgan atmosfera qobiqlaridan o‘tkazishga yordam beradi.\nSamolyot ko‘p marotaba fazoga parvoz qila oladi. Omuxta dvigateli bois u fazoga ravon, bir tekis chiqadi, shu bois tayyorgarliksiz insonlar ham uning bortida kosmik parvozlarni amalga oshirishi mumkin.", "category": "Texnologiyalar", "title": "Xitoyda giperovozli kosmik samolyot ishlab chiqiladi", "date": "08/13/2016", "url": "https://daryo.uz/2016/08/13/xitoyda-giperovozli-kosmik-samolyot-ishlab-chiqiladi/"}
{"content": "YuNISEFning Toshkentdagi ofisida jurnalistlar bilan bo‘lib o‘tgan uchrashuv chog‘ida BMT bolalar huquqi bo‘yicha qo‘mitasi vitse-prezidenti Renate Vinter O‘zbekistonda bolalar Ombudsmenini tashkil etish zarurati haqida gapirdi. Bu haqda “Novosti Uzbekistana” xabar bermoqda.\n\n“Bolalar uchun alohida Ombudsmen tayinlanishining muhimligini ta’kidlash ortiqcha, bu punkt O‘zbekistonga BMT bolalar huquqi bo‘yicha qo‘mitasi tomonidan berilgan tavsiyalar ro‘yxatida muhim ahamiyat kasb etadi”, — dedi Vinter xonim.\n“Agar bola huquqlari to‘g‘risidagi Konvensiya implementatsiyasi bo‘yicha O‘zbekiston Respublikasining milliy hisoboti taqdim etilguniga qadar Ombudsmen yaratilmasa, biz ushbu tavsiyani boshqatdan o‘rganib chiqamiz. Umid qilamizki, O‘zbekistonda ushbu masala yaqin vaqt ichida hal etiladi”, — qo‘shimcha qildi u.\nShuningdek, Vinter xonim bolalar Ombudsmeni lavozimi maksimal javobgarlik va yuqori malaka talab qilishini qayd etib o‘tdi:\n“Bolalar huquqlari himoyachisi yuvenal yustitsiyani, bolalarga oid barcha jihatlarni juda yaxshi bilishi, asosiysi, bolalar u bilan to‘g‘ridan-to‘g‘ri muloqot qila olishiga ochiq bo‘lishi lozim”.", "category": "Mahalliy", "title": "O‘zbekistonda bolalar Ombudsmeni paydo bo‘lishi mumkin", "date": "05/04/2017", "url": "https://daryo.uz/2017/05/04/ozbekistonda-bolalar-ombudsmeni-paydo-bolishi-mumkin/"}
{"content": "San-Fransiskoda o‘tgan kimoshdi savdosida Google kompaniyasi neyron tarmoq yordamida chizilgan 29 suratni sotib yubordi. Bu haqda, The Wall Street Journal nashriga tayanib, TJournal xabar bermoqda.\n\nSurat 2,5 ming dollardan 8 ming dollargacha bo‘lgan narxda sotildi. Aksiyada to‘plangan mablag‘ san’at va texnologiya bilan shug‘ullanuvchi Gray Area Foundation For the Arts kompaniyasiga taqdim etildi.\nGoogle kompaniyasi Deep Dream neyron tarmoqlar algoritmini fotosuratlardagi obyektlarni tanish funksiyasini bajarishi uchun ishlab chiqqan edi. Ammo keyinchalik ishlanmaning sozlamalari o‘zgartirildi, shu bois endi undan o‘tkazilgan obyekt muhandisga zarur shaklga kiradi.", "category": "Texnologiyalar", "title": "Google neyron tarmoq yordamida chizilgan 29 suratni kimoshdi savdosida sotdi", "date": "03/02/2016", "url": "https://daryo.uz/2016/03/02/google-neyron-tarmoq-yordamida-chizilgan-29-suratni-kimoshdi-savdosida-sotib-yubordi/"}
{"content": "13-yanvar kuni Xalq deputatlari Surxondaryo viloyati Kengashining birinchi sessiyasi bo‘lib o‘tdi, deb xabar berdi Surxondaryo viloyati hokimligi matbuot xizmati.\n\nUnda dastlab 2019-yil 22-dekabrda o‘tkazilgan xalq deputatlari viloyat Kengashi deputatlari saylovi yakunlari bo‘yicha viloyat saylov komissiyasi raisining axboroti tinglandi.\nSaylov yakunlariga ko‘ra O‘zbekiston Liberal-demokratik partiyasidan 27 nafar, O‘zbekiston Xalq demokratik partiyasidan 15 nafar, O‘zbekiston “Milliy tiklanish” demokratik partiyasidan 10 nafar, O‘zbekiston “Adolat” sotsial-demokratik partiyasidan 4 nafar hamda O‘zbekiston Ekologik partiyasidan 4 nafar deputat saylangan.\n\nSaylangan deputatlarning 2 nafari yoki 3 foizi 30 yoshgacha, 9 nafari yoki 15 foizi 40 yoshgacha, 20 nafari yoki 33 foizi 50 yoshgacha, 17 nafari yoki 28 foizi 60 yoshgacha, 12 nafar yoki 20 foizi 60 yoshdan oshganlarni tashkil etadi.\nSessiyada xalq deputatlari Surxondaryo viloyati Kengashining reglamenti va doimiy komissiyalar to‘g‘risidagi Nizomi tasdiqlandi. “Xalq deputatlari Surxondaryo viloyati Kengashiga siyosiy partiyalardan saylangan deputatlarning partiya guruhlarini ro‘yxatga olish to‘g‘risida”gi masala ko‘rib chiqildi.\nSessiya kun tartibiga muvofiq unda tashkiliy masala ham ko‘rib chiqildi.\nSessiyada ishtirok etgan O‘zbekiston Respublikasi bosh vazirining o‘rinbosari Aziz Abduhakimov O‘zbekiston Respublikasi Prezidenti tomonidan Surxondaryo viloyati hokimi lavozimiga 3-Darband saylov okrugidan saylangan deputat To‘ra Bobolovning nomzodini Xalq deputatlari Surxondaryo viloyati Kengashi sessiyasida tasdiqlash to‘g‘risidagi taqdimnomani o‘qib eshittirdi.\n\nNomzod bo‘yicha partiya guruhlarining har biri bilan maslahatlashuvlar o‘tkazildi.\n“Mahalliy davlat hokimiyati to‘g‘risida”gi O‘zbekiston Respublikasi Qonunining 2-moddasiga muvofiq xalq deputatlari Surxondaryo viloyati Kengashi tomonidan “O‘zbekiston Respublikasi Prezidenti tomonidan Surxondaryo viloyati hokimi lavozimiga taqdim etilgan Bobolov To‘ra Abdiyevichning nomzodini tasdiqlash to‘g‘risida”gi qaror bir ovozdan ma’qullandi.\nReglamentga muvofiq sessiyada “Xalq deputatlari viloyat, tuman va shahar Kengashlari deputatlari Qo‘shma majlisi Maslahat kengashi azoligiga nomzodni tavsiya etish to‘g‘risida”gi masala ham ko‘rib chiqildi hamda Xalq deputatlari viloyat Kengashining qarori bilan taklif etilgan To‘ra Bobolovning nomzodi tasdiqlandi.\n\n\nAvvalroq Jahongir Ortiqxo‘jayev Toshkent shahar hokimi lavozimiga tasdiqlangani haqida xabar berilgan edi.\nMavzuga doir: Toshkent shahar hokimi lavozimida faoliyat yuritib kelgan Jahongir Ortiqxo‘jayev ushbu lavozimga qayta tasdiqlandi", "category": "Mahalliy", "title": "To‘ra Bobolov Surxondaryo viloyati hokimi lavozimiga tasdiqlandi", "date": "01/13/2020", "url": "https://daryo.uz/2020/01/13/tora-bobolov-surxondaryo-viloyati-hokimi-lavozimiga-tasdiqlandi/"}
{"content": "Ushbu yangi tarona Alisher Tayr taxallusi ostida ijod qilayotgan bastakor bilan hamkorlikda yaratildi. Qo‘shiq aranjirovkasi ustida Ulug‘bekning yaqin do‘sti Jasur Badalboyev ishladi. Bu haqda shou-biznes.uz sayti xabar bermoqda.\n\nAyni paytda Yodgor Nosirov ushbu qo‘shiqqa O’Genri asaridan foydalanib romantik lahzalarga boy, juda ham chiroyli klip ustida ish olib bormoqda. Yangi ijod namunasiga haqiqiy bahoni muxlislar berishadi. Demak, kutamiz.", "category": "Madaniyat", "title": "Ulug‘bek Rahmatullayevdan yangi qo‘shiq — “Sog‘inib”", "date": "04/11/2013", "url": "https://daryo.uz/2013/04/11/ulugbek-rahmatullayevdan-yangi-qoshiq-soginib/"}
{"content": "Uzbekistan Airways 24-mart kuni Toshkent—Moskva—Toshkent yo‘nalishi bo‘yicha charter qatnovlari amalga oshirilishini ma’lum qildi.\n\nTa’kidlanishicha, ushbu qatnovlar Rossiya bilan kelishilgan holda favqulodda tashkil etilgan bo‘lib, HY613 Toshkent—Moskva (Vnukovo aeroporti) reysi mahalliy vaqt bilan soat 13:05 da, HY614 Moskva (Vnukovo aeroporti)—Toshkent reysi mahalliy vaqt bilan 16:45 da ketadi.\nCharter qatnovga, avvalo, O'zbekistonning Rossiyadagi elchixonasi xodimlari tomonidan tuzilgan ro‘yxatga muvofiq navbat bo‘yicha turgan yo‘lovchilar chaqiriladi.\nAvvalroq Uzbekistan Airways chet ellik fuqarolarni Moskvaga va o‘zbekistonlik fuqarolarni Moskvadan Toshkentga olib kelish uchun 17-mart kuni Toshkent—Moskva—Toshkent charter reysni amalga oshirgani haqida xabar berilgan edi.\nMavzuga doir: Moskvadan kelgan o‘zbekistonliklar karantinda sharoitlar yo‘qligidan shikoyat qildi\nUzbekistan Airways ekipaji noqulay epidemiologik holatdagi mamlakatlardan qaytganidan so‘ng, karantinda bo‘lishi sababli xorijiy fuqarolarni O‘zbekistondan olib chiqish bo‘yicha charter reyslarni tashkil etish 3 kunga qoldirilgani ma’lum qilingandi.\nEslatib o‘tamiz, 16-martdan boshlab O‘zbekiston koronavirus sabab avia va avtoqatnovlarni to‘xtatdi. Xorijdagi O‘zbekiston fuqarolarini olib kelish bo‘yicha charter reyslar amalga oshiriladi.\nMavzuga doir: Uzbekistan Airways bekor qilingan reyslar uchun chiptalarni topshirishda jarimalar va sanksiyalar bo'lmasligini bildirdi", "category": "Mahalliy", "title": "Toshkent—Moskva—Toshkent yangi charter qatnovlari qachon amalga oshirilishi ma’lum qilindi", "date": "03/24/2020", "url": "https://daryo.uz/2020/03/24/toshkent-moskva-toshkent-yangi-charter-qatnovlari-qachon-amalga-oshirilishi-malum-qilindi/"}
{"content": "Amerikalik olimlar plazma bosimining eng yuqori darajasiga erishib, termoyadroviy sintez sohasida ulkan o‘zgarish yasadi. Bu haqda, Gizmodo’ga asoslanib, “Korrespondent.net” xabar bermoqda.\n\nMassachusets texnologiya universiteti fiziklari bu haqda Yaponiyada o‘tgan Xalqaro atom energiyasi agentligi sammitida ma’lum qildi.\nOlimlar guruhi Alcator C-Mod tokamak uskunasi ustida ishlamoqda.\nTokamak toroidal kamera bo‘lib, boshqariluvchi termoyadroviy sintez uchun zarur sharoitni yaratishga mo‘ljallangan. Olimlar 50 yil mobaynida energiya olish uchun yaroqli termoyadroviy sintez o‘tkazishga urinib keldi, ammo shu paytgacha muvaffaqiyatga erishilmadi.\nAmerikalik fiziklar plazmani qalinlashtirish uchun o‘ta kuchli magnit maydonlaridan foydalandi, buning natijasida ichki bosim ikki atmosfera darajasiga yetdi. Bu plazma barqarorligi uchun yetarli emas, ammo rekord, tadqiqotchilarning fikricha, energetik manfaatli reaktorlar sari qo‘yilgan muhim qadamdir.\nTajribadan so‘ng Alcator C-Mod buzib tashlandi. Endigi ishlanmalarda Fransiyadagi Xalqaro termoyadroviy tajribaviy reaktordan (ITER) foydalaniladi.", "category": "Texnologiyalar", "title": "AQShda termoyadroviy sintez sohasida inqilob yasaldi", "date": "10/19/2016", "url": "https://daryo.uz/2016/10/19/aqshda-termoyadroviy-sintez-sohasida-inqilob-yasaldi/"}
{"content": "Rossiya mezbonligida o‘tayotgan futbol bo‘yicha Konfederatsiyalar kubogining “A” guruhida so‘nggi, 3-tur uchrashuvlari o‘tkazildi.\n\nUnda mezbon Rossiya terma jamoasi Meksika terma jamoasiga 1:2 hisobida mag‘lub bo‘ldi. Bu esa rossiyaliklarning o‘zi uyida o‘tayotgan musobaqani tomoshabinlar qatorida bo‘lishiga zamin hozirladi. Meksika esa Krishtianu Ronaldu boshchiligidagi Portugaliya terma jamoasi bilan yarim finalga yo‘l oldi.\nPortugaliya terma jamoasi guruh autsayderi bo‘lgan Yangi Zelandiya terma jamoasiga qarshi maydonga tushib yirik 4:0 hisobida g‘alaba qozondi.\nKonfederatsiyalar kubogi\n“A” guruhi. 3-tur\n24-iyun, shanba\nGollar: Aleksandr Samedov, 25 (1:0). Nestor Arauxo, 30  (1:1). Irvin Losano, 52 (1:2)\nChetlatish: Yuriy Jirkov, 68.\n\nKonfederatsiyalar kubogi\n“A” guruhi. 3-tur\n24-iyun, shanba\nGollar: Krishtianu Ronaldu, 33 (0:1). Bernardu Silva, 37 (0:2). Andre Silva, 80 (0:3). Luish Nani, 90 (0:4)\n", "category": "Sport", "title": "Konfederatsiyalar kubogi. Rossiyaga o‘z uyidagi devorlar ham yordam bera olmadi, Portugaliya va Meksika esa yarim finalga chiqdi", "date": "06/25/2017", "url": "https://daryo.uz/2017/06/25/konfederatsiyalar-kubogi-rossiyaga-oz-uyidagi-devorlar-ham-yordam-bera-olmadi-portugaliya-va-meksika-esa-yarim-finalga-chiqdi/"}
{"content": "O‘zbekiston Respublikasi Prezidenti Shavkat Mirziyoyev joriy yilning 20—21-yanvar kuni Qoraqalpog‘iston Respublikasiga tashrif buyurgan edi, deb yozadi O‘zbekiston musulmonlari idorasi rasmiy veb portali.\n\nTashrif davomida davlat rahbari Qoraqalpog‘istondagi “Imom Eshon Muhammad” jome masjidida ham bo‘lib, u yerda diniy idora vakillari, qoraqalpog‘istonlik faxriylar va nuroniy otaxonlar bilan uchrashgan edi. Uchrashuvda ushbu jomeni qayta qurish, tevarak-atrofini yanada obod qilish bo‘yicha berilgan ko‘rsatmalar asosida masjidining qurilish ishlari jadal boshlab yuborildi.\n\n\nO‘zbekiston musulmonlari idorasining Qoraqalpog‘iston Respublikasidagi qoziyotidan olingan xabarga ko‘ra, ushbu jome masjidning qurilish ishlari o‘z nihoyasiga yetgan.\n\n\n\nUshbu jome masjid Qoraqalpog‘iston diyoridagi eng muhtasham masjid bo‘lib, unda namozxonlar uchun barcha qulayliklar muhayyo qilingan. Hozirda qoraqalpog‘istonlik mo‘min-musulmonlarning quvonchi cheksiz, deyiladi xabarda.", "category": "Mahalliy", "title": "Qoraqalpog‘istonda yangi jome masjid qurib bitkazildi (foto)", "date": "12/05/2017", "url": "https://daryo.uz/2017/12/05/qoraqalpogistonda-yangi-jome-masjid-qurib-bitkazildi-foto/"}
{"content": "2-iyul, dushanba kuni Musulmonlar idorasida Buyuk Britaniyaning Kembrij Markaziy Osiyo forumi raisi, professor Sidxart Saksena bilan uchrashuv o‘tkazildi. Bu haqda idora matbuot xizmati xabar berdi.\n\nUchrashuvda Islom sivilizatsiyasi markazi direktori Shoazim Minovarov, Imom Buxoriy xalqaro ilmiy-tadqiqot markazi direktori Shovosil Ziyodov, Xalqaro islom akademiyasi prorektori B.Mamadiyev, O‘zbekistonga oid xorijdagi madaniy boyliklarni tadqiq etish markazi direktori o‘rinbosari D.Rasulov va sharqshunos olim S.G‘ulomovlar ishtirok etdilar.\nUchrashuvda o‘zbekistonlik tadqiqotchilar maqolalarini Kembrij ilmiy jurnallarida nashr qilish bo‘yicha fikr almashildi. Kembrij universitetida faoliyat yuritayotgan “o‘zbek tili” kurslari tinglovchilari uchun o‘quv qo‘llanmalar tayyorlanayotgani ma’lum qilindi. “Buxoro yahudiylarining tarixi”, “Samarqand va Buxoro madrasalari” va “Mahdumi A’zam qabridagi yodgorlik yozuvlari katalogi” mavzularida hamkorlik qilinishi aytib o‘tildi.\nProfesssor S.Saksena O‘zbekistonda ko‘p marotaba bo‘lgani, lekin har galgi tashrif unga yangicha taassurot berishini ta’kidladi. U kelishilgan barcha tadbirlar bo‘yicha Kembrij universiteti tomoni aniq reja ishlab chiqqani va uning bosqichma-bosqich bajarilayotganini ma’lum qildi.\nYig‘ilish so‘nggida o‘zaro hamkorlik memorandumini imzolash marosimi bo‘lib o‘tdi.\nSidxart Saksena “Hazrati Imom” majmuasini ziyorat qildi.", "category": "Mahalliy", "title": "Kembrij professori: “O‘zbekistonga har galgi tashrifim yangicha taassurot qoldiradi”", "date": "07/04/2018", "url": "https://daryo.uz/2018/07/04/kembrij-professori-ozbekistonga-har-galgi-tashrifim-yangicha-taassurot-qoldiradi/"}
{"content": "O‘zbekistonda Xitoyning Xiaomi kompaniyasi ishlab chiqargan Mi Pad planshet kompyuteri sotila boshladi, deb xabar bermoqda “Mobinfo.uz”. Planshetning tashqi ko‘rinishi Apple iPad mini’ning deyarli to‘liq nusxasidir, biroq undan ancha arzon turadi. Model 2014-yil o‘rtasida taqdim etilgan edi.\n\nQurilma 7,9 dyuym 2048×1536 pikselli Retina-ekran va NVIDIA Tegra K1 protsessori bilan jihozlangan. Ichki xotirasi hajmi 16 Gb, 8 megapikselli asosiy va 2 megapikselli old kameraga ega.\nXiaomi Mi Pad Android 4.4.2 KitKat operatsion tizimida ishlaydi. Qurilmaning o‘lchamlari 202×135,4×8,5 mm, og‘irligi 360 grammga teng.\nPlanshet poytaxtdagi “Fleshka” savdo majmuasida 1,2 million so‘mdan sotilmoqda. Taqqoslash uchun, Apple iPad Mini 2’ni u yerda 2,2 million so‘mga xarid qilish mumkin.", "category": "Texnologiyalar", "title": "Toshkentda Xiaomi Mi Pad plansheti 1,2 million so‘mdan sotuvga chiqdi", "date": "01/28/2015", "url": "https://daryo.uz/2015/01/28/toshkentda-xiaomi-mi-pad-plansheti-12-million-somdan-sotuvga-chiqdi/"}
{"content": "Marketing agentliklaridan biri futbol bo‘yicha Shvetsiya terma jamoasi va “PSJ” futbol klubi hujumchisi Zlatan Ibragimovichga bag‘ishlab, zlaaatan.com nomi ostida qidiruv tizimi ishlab chiqdi.\n\n“Segodnya.ua” nashrining qayd etishicha, qidiruv tizimi o‘z faoliyati uchun Google ishlanmasidan foydalanadi, bu jihat uning dizaynida ham yaqqol sezilib turadi.\n“Bizning qidiruv tizimimiz Google’ga bog‘langan, lekin undagi har bir so‘rov natijasi u yoki bu darajada Ibragimovich bilan bog‘liq”, - deya agentlik vakili Andreas Killanderning so‘zlaridan iqtibos keltirmoqda “L’Equipe” nashri.\n\n“Har bir so‘rov natijasi Zlatan bilan bog‘liq: siz Ferrari deb qidirsangiz, sizga Ibragimovichning Ferrari’lari ko‘rsatiladi, taom retseptini izlasangiz, sizga “Ibragimovich gamburgeri” ko‘rsatiladi”, − deydi Killander.\nMarketing agentligi ushbu qidiruv tizimini ishlab chiqish uchun Ibragimovichning o‘zidan ruxsat so‘ramagan, shunga qaramay, bu g‘oya futbolchini xursand qilishiga umid qilishmoqda.", "category": "Sport", "title": "Zlatan Ibragimovich sharafiga qidiruv tizimi ishlab chiqildi", "date": "04/08/2015", "url": "https://daryo.uz/2015/04/08/zlatan-ibragimovich-sharafiga-qidiruv-tizimi-ishlab-chiqildi/"}
{"content": "Buyuk Britaniyada shahzoda Garri va uning rafiqasi Megan Markl Kensington saroyidan ko‘chib ketmoqda. Bu haqda “Korrespondent.net” xabar berdi.\n\n“Ularning Kensingtondan ko‘chib ketishi avvaldan rejalashtirilgan edi. Bu keyinchalik gersog va gersoginya o‘z oilasiga ega bo‘lganida va Frogmor kottejiga ko‘chib o‘tganida ishlarini yengillatadi”, — deyiladi xabarda.\nKottej Vindzorda joylashgan. Gersog va gersoginyaning ofisi ham Bukingem saroyiga ko‘chiriladi. Endi ikki qirollik oilasi alohida ofisda ishlaydi.\n“Juftlik kommunikatsiya bo‘yicha yangi mutaxassisni yollaydi. U qirolicha aloqalari vaziri, Donal MakKeyb va davlat xizmatida bo‘lgan bir guruh xodimlar oldida hisobot beradi”, — deyiladi xabarda.\nQirollik oilasiga yaqin insonlar mana shu bahorda o‘zgarishlar bo‘lishini taxmin qilmoqda.", "category": "Dunyo", "title": "Buyuk Britaniya shahzodasi Garri va uning rafiqasi Megan Markl Kensington saroyidan ko‘chib ketmoqda", "date": "03/16/2019", "url": "https://daryo.uz/2019/03/16/buyuk-britaniya-shahzodasi-garri-va-uning-rafiqasi-megan-markl-kensington-saroyidan-kochib-ketmoqda/"}
{"content": "“Real” hujumchisi Krishtianu Ronaldu Marokashga tez-tez amalga oshiradigan safarlarini yakunlaydi, deb xabar beradi “Gazeta.ru”.\n\nMadrid klubi rahbariyati jamoada intizomni kuchaytirish va “Real”ning imijiga zarar yetkazmaslik uchun futbolchidan bu ishni to‘xtatishni talab qildi.\nOldinroq Krishtianu Ronaldu mashg‘ulotlardan keyin darhol Marokashga, do‘stining oldiga uchib ketishi, ular ko‘p vaqtini maishat bilan o‘tkazishi haqida xabarlar paydo bo‘lgan edi.", "category": "Sport", "title": "“Real” Ronalduga Marokashga tez-tez tashrif buyurishni taqiqladi", "date": "01/22/2016", "url": "https://daryo.uz/2016/01/22/real-ronalduga-marokashga-tez-tez-tashrif-buyurishni-taqiqladi/"}
{"content": "“Bir bo‘l” fraksiyasidan Jokorgu Keneshi deputati Miktibek Abdildayev Qirg‘iziston konstitutsiyasida xato topdi. Bu haqda uning o‘zi 13-sentabr, chorshanba kuni parlament yig‘ilishida ma’lum qildi, deya xabar beradi K-News.\n\nDeputatga ko‘ra, madhiyada “orkunday ber” so‘zlari o‘rniga “urkunday ber” deb yozilgan. \n“Bu xato har bir naqoratda takrorlanadi. ‘Urkun’ nima degani ekanligini bilasizlarmi o‘zi? Agar konstitutsiyada shunday xatolarga yo‘l qo‘yilgan bo‘lsa, boshqa hujjatlar haqida nima deyish mumkin?” — taajjublandi Abdildayev.\nJogorku Kenesh spikeri Chinibay Tursunbekov deputatni ziyrakligi uchun maqtadi va bunday kamchiliklarga chindan ham e’tibor qaratish zarurligini ta’kidladi. ", "category": "Dunyo", "title": "Qirg‘iziston parlamenti deputati mamlakat konstitutsiyasidan xato topdi", "date": "09/13/2017", "url": "https://daryo.uz/2017/09/13/qirgiziston-parlamenti-deputati-mamlakat-konstitutsiyasidan-xato-topdi/"}
{"content": "“Manchester Siti” jamoasi bosh murabbiyi Manuel Pellegrini joriy mavsum yakunida klubni tark etganidan so‘ng faoliyatini Angliya Premyer-ligasida davom ettirish istagini bildirdi, deb xabar bermoqda “Sovsport.ru”.\n\n2013-yildan buyon “Manchester Siti”ni boshqarib kelayotgan chililik mutaxassis joriy mavsum yakunida o‘z o‘rnini “Bavariya” ustozi Xosep Gvardiolaga bo‘shatib beradi. “Shaharliklar” 45 yoshli ispaniyalik mutaxassis bilan 3 yillik shartnoma imzolaganini e’lon qilgandi.\nManuel Pellegrini Rossiya, Xitoy hamda Qatardan kelgan takliflarni rad etdi. U yozda Angliya Premyer-ligasida ishlash variantlarini ko‘rib chiqmoqchi. Chililik murabbiyning xizmatlariga “Everton” hamda “Uotford” klublari qiziqish bildirgan. Shuningdek, Arsen Venger “Arsenal”dan ketsa, jamoa Pellegrinini taklif qilishi mumkin.", "category": "Sport", "title": "Manuel Pellegrini Rossiya, Xitoy va Qatardan kelgan takliflarni rad etib, APLda qolish istagini bildirdi", "date": "05/02/2016", "url": "https://daryo.uz/2016/05/02/manuel-pellegrini-rossiya-xitoy-va-qatardan-kelgan-takliflarni-rad-etib-aplda-qolish-istagini-bildirdi/"}
{"content": "Joriy yilning 2-aprel kuni o‘tkazilgan BUILD konferensiyasida Microsoft kompaniyasi Windows operatsion tizimining yangi qiyofadagi “Pusk” menyusini namoyish etdi. Bu to‘g‘rida Business Insider ma’lumotiga tayanib Look At Me sayti xabar bermoqda.\n\nYangilangan menyu Windows 7 va Windows 8 interfeyslari elementlarini o‘zida jamlagan. Shuningdek, kompaniyaning ma’lum qilishicha, Windows 8 uchun dasturlar ish stoli rejimida ochiladigan bo‘ladi.\nYangi “Pusk” menyusi ham, Windows 8 dasturlariga mo‘ljallangan yangicha oynalar ham shu yil oxirlarida, operatsion tizimning navbatdagi yangilanishlardan birida paydo bo‘ladi.\nBundan tashqari, Microsoft konferensiyada Windows 8.1, Windows Phone 8 va Cortana ovozli yordamchisi uchun yangilanishlarni namoyish etdi.", "category": "Texnologiyalar", "title": "Microsoft yangi “Pusk” menyusini namoyish etdi", "date": "04/03/2014", "url": "https://daryo.uz/2014/04/03/microsoft-yangi-pusk-menyusini-namoyish-etdi/"}
{"content": "Xonanda Shohruxxon “Yulduzlar” deb nomlangan yakkaxon konsert dasturining birinchi kunida “Bunchalar zo‘rsan” qo‘shig‘ini aktrisa Asal Shodiyeva bilan birgalikda kuyladi. Bu haqda jurnalist Feruz Muhammad ma’lum qildi.\n\nXabar berishlaricha, qo‘shiq klipidagi voqealar sahnada qayta ijro etilgan. Maniken vazifasini bajarishni aktrisa Asal Shodiyeva o‘z zimmasiga olgan.\n“Bunday kutilmagan sahna ko‘rinishni muxlislar davomli qarsaklar bilan kutib olishdi. Boshida bu oddiy sahna ko‘rinishi bo‘lsa kerak, deb o‘ylaganlar biroz adashdi — xonanda va aktrisa qo‘shiqni birgalikda kuyladi”, — deydi Feruz Muhammad.", "category": "Madaniyat", "title": "Xonanda Shohruxxon o‘z konsertida aktrisa Asal Shodiyeva bilan qo‘shiq kuyladi", "date": "05/24/2016", "url": "https://daryo.uz/2016/05/24/xonanda-shohruxxon-oz-konsertida-aktrisa-asal-shodiyeva-bilan-qoshiq-kuyladi/"}
{"content": "Venesuela hukumati o‘zini muvaqqat davlat rahbari deb e’lon qilgan Xuan Guaido tarafdorlari bilan maxfiy muzokaralar olib borgan. Bu haqda mamlakat prezidenti Nikolas Maduro ma’lum qildi, deya xabar beradi “RBK”.\n\n“Yanvardan aprelgacha Guaido safdoshlari bilan maxfiy muzokaralar olib bordik. Muxolifatning muzokaralar rad etilgani haqidagi bayonotlariga qaramay, hukumat ularning vakillari bilan muloqotda bo‘lgan. Shunga qaramay, muxolifatchilar bergan va’dalarini, jumladan, AQShni mamlakatga nisbatan sanksiyalarini bekor qilishga ko‘ndirish masalasini bajarmadi”, — dedi Venesuela prezidenti.\nNikolas Maduro Norvegiya vositachiligida muxolifat bilan yangi muzokaralarga tayyorligini bildirdi.", "category": "Dunyo", "title": "Nikolas Maduro Venesuela muxolifati bilan maxfiy muzokaralar olib borilganini ochiqladi", "date": "09/18/2019", "url": "https://daryo.uz/2019/09/18/nikolas-maduro-venesuela-muxolifati-bilan-maxfiy-muzokaralar-olib-borilganini-ochiqladi/"}
{"content": "App Store’da aprel oyi o‘rtasidan beri ilk marta Telegram’ning (4.8.2) yangi versiyasi paydo bo‘ldi, deb xabar beradi TJournal.\n\nTelegram vakillarining aytishicha, yangi versiyada stikerlar bilan ishlashdagi kamchiliklarga barham berilgan.\n31-maydan iOS 11.4 dasturiga o‘tgan aksariyat foydalanuvchilar stikerlar bilan ishlashda qiyinchiliklarga duch kelgan.\nYangilangan Telegram dasturida MTProto protokoli bo‘yicha proksi-serverlarga ulanish imkoniyati paydo bo‘lgan.\nPavel Durov Apple va kompaniya rahbari Tim Kukka dasturni yangilash imkoniyatini yaratgani uchun minnatdorchilik bildirgan.\nTelegram vakillarining so‘zlariga ko‘ra, Telegram X muqobil dasturi ham AppStore’ga qaytishi kerak.", "category": "Texnologiyalar", "title": "Apple Telegram’ga apreldan beri ilk marta dasturni yangilashga ruxsat berdi", "date": "06/02/2018", "url": "https://daryo.uz/2018/06/02/apple-telegramga-apreldan-beri-ilk-marta-dasturni-yangilashga-ruxsat-berdi/"}
{"content": "Sinay yarim orolidagi nazorat-o‘tkazish punktining o‘qqa tutilishi oqibatida Misr armiyasining 12 harbiy xizmatchisi halok bo‘ldi. Bu haqda, AP’ga asoslanib, “Interfaks” xabar bermoqda.\n\nVoqea Shimoliy Sinay markazi — al-Arish shahridagi harbiy lagerda sodir bo‘ldi. Hujum uchun javobgarlikni yarim orol hududida faoliyat yuritayotgan hech bir terrorchi guruh o‘z zimmasiga olmadi.\nReuters Misr xavfsizlik xizmatlaridagi manbalariga asoslanib teraktni IShID jangarilari uyushtirganini xabar qildi.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "Sinayda nazorat punktining o‘qqa tutilishi oqibatida 12 harbiy halok bo‘ldi", "date": "10/14/2016", "url": "https://daryo.uz/2016/10/14/sinayda-nazorat-punktining-oqqa-tutilishi-oqibatida-12-harbiy-halok-boldi/"}
{"content": "O‘zbekiston Xotin-qizlar qo‘mitasi tomonidan “Yil ayoli” tanlovining mamlakat bosqichi o‘tkazildi. Bu haqda O‘zA xabar berdi.\n\n\nTadbirda O‘zbekiston Respublikasi Bosh vazirining o‘rinbosari, Respublika xotin-qizlar qo‘mitasi raisi E.Bositxonova so‘zga chiqdi.\nTanlovning mintaqaviy bosqichlarida ijtimoiy-iqtisodiy, madaniy-ma’rifiy sohalarda samarali mehnat qilayotgan ayollar ilg‘or g‘oya va tashabbuslari, oilalarni mustahkamlash, yoshlarning ma’naviy-axloqiy tarbiyasini to‘g‘ri yo‘lga qo‘yish, xotin-qizlarning ijtimoiy faolligini oshirish bo‘yicha olib borayotgan ishlari atroflicha tahlil etildi.\nTanlovning mamlakat bosqichida 14 ayol ishtirok etdi.\nTanlovda Andijon viloyati Asaka tibbiyot kolleji direktorining o‘rinbosari, pediatr Nargiza Sattorova “Yil ayoli – 2013” respublika tanlovining g‘olibi bo‘ldi.\nTanlovning g‘olib va sovrindorlariga diplom va sovg‘alar topshirildi. San’at ustalari va ijrochi yoshlar ishtirokida konsert namoyish etildi.", "category": "Mahalliy", "title": "Andijonlik kollej direktori “Yil ayoli” nomiga sazovor bo‘ldi", "date": "12/25/2013", "url": "https://daryo.uz/2013/12/25/andijonlik-kollej-direktori-yil-ayoli-nomiga-sazovor-boldi/"}
{"content": "Taniqli xonanda Sevara Nazarxon 23-dekabr kuni 40 yoshga to‘ldi. Shu munosabat bilan, ko‘plab san’atkorlar qatori, mashhur so‘z ustasi Obid Asomov ham xonandaga Instagram orqali tabrik yo‘lladi.\n\n“Sevara, singlim, rosa sovuq kunda tug‘ilgan ekansan, lekin, qizig‘i, juda qaynoq qalbli insonsan. Har bir aytgan qo‘shig‘ing yuragimizning eng chuqur joyigacha yetib boradi”, — deb yozdi Obid Asomov o‘z tabrigida.\n“Yer yuzi bo‘yicha muxlislaring bor, men ham shular qatorida. Lekin, bilib qo‘y: muxlislaring sardori menman!”, — deya hazil qildi taniqli so‘z ustasi.\n“Oilang baxtiga, farzandlaring hamda biz, muxlislaring baxtiga sog‘ bo‘lishga majbursan! Tug‘ilgan kuning muborak bo‘lsin!”, — deya qo‘shimcha qildi Obid Asomov o‘z tabrigida.\nMa’lumot uchun, Sevara Nazarxon o‘z tavallud kunini Toshkentda, yaqinlari va do‘stlari davrasida qarshiladi. U o‘z tug‘ilgan kunidan lavhalarni Instagram’dagi sahifasida e’lon qilgan.\n         View this post on Instagram          \n Мой сказочный тихий вечер -\"День рождения\"-удался....Снег,  улицы,семья,друзья-всё только в радость...Спасибо Тебе Бог...люблю...ps-ещё поспамлю....)\n \nA post shared by  Sevara Nazarkhan (@sevara_nazarkhan) on Dec 23, 2016 at 10:53pm PST\n         View this post on Instagram          \n Мои первые гости...родные....и какой то бесконечно-длинный стол))))) #1991-спасиболюбимые#гости#дружба\n \nA post shared by  Sevara Nazarkhan (@sevara_nazarkhan) on Dec 23, 2016 at 11:40pm PST\n         View this post on Instagram          \n Компания...) #днюха🎉 #подарки🎁 #морецветов🌸🌹🌺\n \nA post shared by  Sevara Nazarkhan (@sevara_nazarkhan) on Dec 24, 2016 at 3:57am PST\n         View this post on Instagram          \n Кульминация вечера-где почти во всех снимках на переднем плане рука сына,который нападал на камеру в тот самый момент и всех этим смешил...- и благодаря чему так искренне все мы нахохотались в итоге)))) особенно я влюбилась в смех Муни @munisarizaeva ....просто прелесть!) Девочки-спасибо всем!) #тихаягавань😍 #суперсмех😂 #сыночек❤️\n \nA post shared by  Sevara Nazarkhan (@sevara_nazarkhan) on Dec 24, 2016 at 10:29am PST\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Sevara Nazarxonni 40 yoshga to‘lgani bilan tabriklagan Obid Asomov: “Bilib qo‘y, muxlislaring sardori menman!”", "date": "12/27/2016", "url": "https://daryo.uz/2016/12/27/sevara-nazarxonni-40-yoshga-tolgani-bilan-tabriklagan-obid-asomov-bilib-qoy-muxlislaring-sardori-menman/"}
{"content": "Iroq Xalqaro valyuta jamg‘armasidan 13 milliard dollar miqdorida kredit oldi. Bu haqda, Iroq davlat televideniyesiga asoslanib, “TASS” xabar bermoqda.\n\nKredit bo‘yicha rasmiy Bag‘dodga yillik 1,5 foiz ustama belgilandi. Iroq markaziy banki raisi Ali al-A’laqning so‘zlariga qaraganda, jamg‘arma krediti davlat budjetidagi kamomadni qoplashga yo‘naltiriladi.\nIroqda davlat budjeti kamomadi 25 trillion dinorni tashkil etmoqda — bu mutlaq rekord summadir. Bunga xom ashyo, birinchi navbatda, neft bozoridagi beqarorlik sabab bo‘lmoqda.", "category": "Dunyo", "title": "Iroq Xalqaro valyuta jamg‘armasidan 13 mlrd dollar kredit oldi", "date": "05/17/2016", "url": "https://daryo.uz/2016/05/17/iroq-xalqaro-valyuta-jamgarmasidan-13-mlrd-dollar-kredit-oldi/"}
{"content": "20-mart, chorshanba kuni Toshkent shahri Mirzo Ulug‘bek tumanidagi “Katta Qorasuv” mahallasida yangi yopiq turdagi basseyn foydalanishga topshirildi. Bu haqda Jismoniy tarbiya va sport vazirligi matbuot xizmati xabar berdi.\n\nJismoniy tarbiya va sportni rivojlantirish jamg‘armasi tomonidan barpo etilgan obyektning ochilish marosimida Jismoniy tarbiya va sport vaziri Dilmurod Nabiyev, davlat va jamoat tashkilotlari vakillari, sportchilar, yoshlar, jurnalistlar ishtirok etdi.\n\nUshbu majmuani qurish uchun jamg‘arma mablag‘lari hisobidan 5 milliard so‘m ajratildi. Obyektda 11x25 metr o‘lchamdagi suzish havzasi, murabbiylar, shug‘ullanuvchilar uchun yuvinish, kiyinish, dam olish, tibbiyot xonalari, suvning tarkibi, sifati nazorat qilinadigan laboratoriya hamda tomoshabinlar uchun o‘rindiqlar mavjud.\n\nMirzo Ulug‘bek tumani 1-sonli bolalar-o‘smirlar sport maktabi ixtiyoriga berilgan mazkur inshootda bir kunda 120 nafar o‘g‘il-qiz suzish sporti bilan shug‘ullanishi mumkin.", "category": "Sport", "title": "Toshkentda yangi yopiq turdagi suzish havzasi foydalanishga topshirildi", "date": "03/21/2019", "url": "https://daryo.uz/2019/03/21/toshkentda-yangi-yopiq-turdagi-suzish-havzasi-foydalanishga-topshirildi/"}
{"content": "Dunyo kinematografining tijoriy jihatdan eng muvaffaqiyatli filmi — “Avatar” asosida yotgan badiiy konsepsiya plagiat emas va to‘liq shimoliy amerikalik rejissor Jeyms Kemeronga tegishli.\n\nBunday qaror 15-aprel, chorshanba kuni AQSh apellyatsiya sudi tomonidan dizayner va kompyuter grafikasi bo‘yicha mutaxassis Jerald Moravski da’vosi bo‘yicha qabul qilindi, deb yozadi “TASS”. U Kemeron “Avatar” filmi uchun “ssenariy va obrazlar yaratishda uning g‘oyalaridan foydalangani”ni ta’kidlagan edi.\nDa’vo Moravskiy tomonidan 2011-yil dekabrida Kaliforniya shtati sudiga berilgan edi. U 700 million dollar miqdoridagi tovon pulini talab qilgan edi.\nEslatib o‘tamiz, yana bir kishi — chechenistonlik yozuvchi Ruslan Zakriyev rejissor Jeyms Kemeron ustidan sudga da’vo berdi. U Kemeronni film ssenariysi uchun o‘zining “Maxfiy qurol” asarini asos qilib olganlikda ayblamoqda. Uning so‘zlariga ko‘ra, romanni 1996-yilda yozishni boshlab, 2002-yilda internetda e’lon qilgan. Hozirda sud uchun materiallar to‘planmoqda. Checheniston yozuvchilar uyushmasi filmning va romanning ba’zi sahnalari o‘xshashligini qayd etgan.", "category": "Madaniyat", "title": "Rejissor Jeyms Kemerondan “Avatar” filmi bo‘yicha plagiatlik ayblovlari olib tashlandi", "date": "04/16/2015", "url": "https://daryo.uz/2015/04/16/rejissor-jeyms-kemerondan-avatar-filmi-boyicha-plagiatlik-ayblovlari-olib-tashlandi/"}
{"content": "7-iyuldan 8-iyulga o‘tar kechasi Toshkentning Farg‘ona yo‘li va Muxtor Ashrafiy ko‘chasi kesishmasida joylashgan avtobus bekatida yong‘in yuzaga keldi. Bu haqda Anhor.uz xabar qiladi.\n\nFacebook’dagi “Voditeli Tashkenta” (“Toshkent haydovchilari”) guruhi a’zolarining xabar berishicha, yong‘in oqibatida hech kim jarohat olmagan.\n\nAnhor.uz’ning yozishicha, O‘zbekiston Respublikasi Ichki ishlar vazirligi tomonidan yong‘in sabablariga oydinlik kiritilmoqda.", "category": "Mahalliy", "title": "Toshkentdagi avtobus bekatlarining birida yong‘in yuzaga keldi (video)", "date": "07/08/2014", "url": "https://daryo.uz/2014/07/08/toshkentdagi-avtobus-bekatlarining-birida-yongin-yuzaga-keldi/"}
{"content": "O‘zining 18 yillik ijodi munosabati bilan konsert taqdim etgan Manzura dastur davomida shu vaqtgacha xit bo‘lgan eng sara qo‘shiqlarini kuyladi, deb xabar beradi “Darakchi” gazetasi.\n\n3 qismdan iborat dasturda kuylangan “Afsusdaman”, “Seni-Seni”, “Alamlarimsan” singari qo‘shiqlarning barchasi zaldagi tomoshabinlarga yod bo‘lib ketgani aniq.\nTa’kidlash joiz, doimiy ravishda klub qo‘shiqlarini ijro etgan Manzuraning “Janon bo‘laman”ni kuylashi tomoshabinlar uchun chinakam yangilik bo‘ldi.", "category": "Madaniyat", "title": "Manzura “Janon bo‘laman”ni kuylab muxlislarni hayron qoldirdi", "date": "02/13/2015", "url": "https://daryo.uz/2015/02/13/manzura-janon-bolamanni-kuylab-muxlislarni-hayron-qoldirdi/"}
{"content": "WhatsApp xabar almashish dasturi faoliyatida 8-dekabrga o‘tar kechasi butun dunyo bo‘ylab nosozliklar kuzatildi. Nosozliklar ro‘y berayotanini kompaniya vakillari ham tasdiqladi. Bu haqda “Kun” nashri xabar berdi.\n\nTwitter’da ushbu dastur faoliyati to‘g‘risida ma’lumot beruvchi @wa_status profilida Toshkent vaqti bilan 8 dekabr tunida quyidagi mazmunda xabar paydo bo‘lgan: “Ayni paytda tizimimiz vaqtinchalik ishlamayapti. Biz buning ustida ish olib boryapmiz va yaqin vaqt ichida uni tuzatishga umid qilamiz”.\nNashr xabarida ta’kidlanishicha, Is It Down Right Now saytida dunyoning turli qismlarida istiqomat qiluvchi internet-foydalanuvchilar WhatsApp ishlamayotgani haqida izohlar qoldirgan. Ular orasida Argentina, Germaniya, Buyuk Britaniya, Avstraliya, Yangi Zelandiya, Belgiya, Isroil, Vengriya, Gana va boshqa mamlakatlarda yashaydigan odamlar bor.\nWhatsApp’ning nosozliklar haqidagi rasmiy postidan 5 soat o‘tar-o‘tmas, xizmatning to‘liq tuzatilgani haqida xabar paydo bo‘ldi. Hali ham dastur bilan bog‘liq muammolarga duch kelayotganlarga WhatsApp haqida ko‘p so‘raladigan savollar saytiga kirish tavsiya etildi.\nEslatib o‘tamiz, WhatsApp so‘nggi kunlarda texnik muammolarga duch kelgani sababli o‘zbekistonlik WhatsApp foydalanuvchilari ommaviy tarzda Telegram dasturiga o‘tishni boshlagan, texnik nosozliklar haqida WhatsApp rasmiy tvitteri ham xabar bergan edi. Telegram rasmiy tvitteri ham juda ko‘p o‘zbekistonliklar Telegram’ga a’zo bo‘layotganini tasdiqlagan edi.\nOktabrda o‘tgan ikki oy ichida WhatsApp messenjerining oylik auditoriyasi 50 millionga ko‘payib, endi 350 millionni tashkil etayotgani haqida xabar berilgan edi.", "category": "Texnologiyalar", "title": "Butun dunyo bo‘ylab ishlamay qolgan WhatsApp faoliyati yana tiklandi", "date": "12/08/2013", "url": "https://daryo.uz/2013/12/08/butun-dunyo-boylab-ishlamay-qolgan-whatsapp-faoliyati-yana-tiklandi/"}
{"content": "Tinch okeanida, Vanuatu qirg‘oqlarida 6,0 magnitudali zilzila yuz berdi. Bu haqda AQSh geologiya xizmati ma’lum qildi, deya xabar beradi “TASS”.\n\nXizmat ma’lumotlariga ko‘ra, yerosti silkinishlari epimarkazi Norsap shahridan 7 kilometr shimoli-sharqda, 36,8 kilometr chuqurlikda bo‘lgan.\nJabrlanganlar va vayronagarchiliklar, shuningdek, sunami xavfi haqida xabar berilmadi.", "category": "Dunyo", "title": "Vanuatu qirg‘oqlarida 6,0 magnitudali zilzila yuz berdi", "date": "09/17/2016", "url": "https://daryo.uz/2016/09/17/vanuatu-qirgoqlarida-60-magnitudali-zilzila-yuz-berdi/"}
{"content": "Taniqli amerikalik aktyor Jon Travolta o‘zining Boeing 707 laynerini Avstraliyaning tarixiy samolyotlarni tiklash bilan shug‘ullanadigan jamiyatiga sovg‘a qildi. Bu haqdaga bayonot artistning rasmiy saytida joylashtirildi.\n\n“Men ushbu tarixiy bayonotni berishdan juda mamnunma: sevimli Boeing 707 samolyotim Avstraliyada, Sidneydan 140 kilometr janubdagi Albion-Parkda joylashgan tarixiy samolyotlarni qayta tiklash jamiyatiga (Historical Aircraft Restoration society, HARS) sovg‘a qilinadi”, — deyiladi bayonotda.\nTravolta uning samolyoti 1964-yildan Avstraliyaning Qantas aviakompaniyasida ishlatilgani, shundan so‘ng xususiy foydalanish uchun qayta jihozlanganini eslatib o‘tdi.\n“Samolyotni qayta tiklash uchun ko‘p ishlash talab qilinadi. Ammo HARS vakillarining ko‘zlarida ishtiyoqni ko‘rdim, shu bois shubham yo‘q — bu go‘zal samolyot yana havoga ko‘tariladi”, — xulosa qildi aktyor.", "category": "Madaniyat", "title": "Jon Travolta o‘zining Boeing 707 samolyotini Avstraliya muzeyiga sovg‘a qildi", "date": "05/28/2017", "url": "https://daryo.uz/2017/05/28/jon-travolta-ozining-boeing-707-samolyotini-avstraliya-muzeyiga-sovga-qildi/"}
{"content": "2014-yilning 3—8-iyun kunlari Toshkent, Samarqand va Buxoro shaharlarida “Yevropa kino kunlari” festivali bo‘lib o‘tdi va unda Yevropa Ittifoqiga a’zo 11 ta mamlakat kinoijodkorlarining 13 ta badiiy va animatsion filmi namoyish etildi. Bu haqda O‘zbekkino milliy agentligi sayti xabar berdi.\n\nBuxoro shahrida 4—8-iyun kunlari o‘tkazilgan festivalda Yevropa Ittifoqining O‘zbekiston Respublikasidagi delegatsiyasi rahbari Yuriy Shterk janoblari ishtirok etib, Buxoroda o‘tkazilayotgan festival kelgusida an’ana bo‘lib qolishiga umid bildirdi.\n\nO‘z navbatida Buxoro shahar hokimi Valijon O‘rinov bu tadbir O‘zbekiston bilan Yevropa Ittifoqiga a’zo mamlakatlar o‘rtasidagi madaniy aloqalar rivojlanishiga qaratilganini qayd etdi.\n\nFestival kunlari taniqli finn kinorejissyori Aki Kaurismyakining “Gavr” deb nomlangan kinokomediyasi bilan boshlandi. Bundan tashqari, “Buxoro” kinoteatrida Polshaning “Faqat hozir emas”, Chexiyaning “O‘ng‘ay uya”, Estoniyaning “Zamburug‘ terishga”, Fransiyaning “Yengiltak bolalar” filmlari namoyish etildi.", "category": "Madaniyat", "title": "Toshkent, Samarqand va Buxoroda o‘tkazilgan “Yevropa kino kunlari” festivali yakunlandi", "date": "06/09/2014", "url": "https://daryo.uz/2014/06/09/toshkent-samarqand-va-buxoroda-otkazilgan-yevropa-kino-kunlari-festivali-yakunlandi/"}
{"content": "O‘zbekiston Superligasining 3-turi muxlislar tashrifi borasida eng yaxshisi bo‘ldi. Mazkur turdan joy olgan 6 ta uchrashuvni jami 85 209 nafar muxlis kuzatib bordi, deb xabar bermoqda O‘FA.\n\nMavsumdagi ilk turni ko‘rish uchun stadionlarga 80 570 ishqiboz tashrif buyurgandi. Bunda eng ko‘p ishqiboz “Neftchi” — “Nasaf” o‘yiniga keldi — 19 632.\n2-turda esa tashriflar soni kamaygan — 57 876. Biroq 1 ta o‘yin borasidagi ko‘rsatkich yaxshilandi hamda “Bunyodkor” va “Paxtakor” klublari o‘rtasidagi Toshkent derbisini 20 168 muxlis stadiondan kuzatdi. Bu ko‘rsatkich mazkur ikki klubning o‘zaro o‘yinlardagi rekord natijasi bo‘ldi. Bungacha 2008-yilgi mavsumdagi Toshkent derbisini 18 mingdan ko‘proq ishqiboz kuzatib borgandi.\n3-turga kelib Superliganing rekordi Namanganda yangilandi. “Navbahor” hamda “Lokomotiv” jamoalari ishtirokidagi o‘yinni 25 300 ishqiboz stadiondan kuzatdi. Shu kuni ayrim sektorlarga chiptalar 30 mingdan sotilgan bo‘lsa-da, stadion kassalarida birorta ham chipta qolmadi. Shuningdek, Namangandagi stadionga kirish istagida bo‘lgan yana minglab muxlislar tribunalardan joy topa olmay, “Navbahor”ni maydon tashqarisida qo‘llab turdi.\nNatijada 3-turda umumiy ko‘rsatkich yanada yaxshilandi. Undan joy olgan 6 ta uchrashuvni ko‘rish uchun jami 85 209 ishqiboz stadionga keldi.", "category": "Sport", "title": "Superliga. 1-turga 80 mingdan ziyod ishqiboz kelgandi. 3-turga keliboq bu ko‘rsatkich yangilandi", "date": "03/19/2018", "url": "https://daryo.uz/2018/03/19/superliga-1-turga-80-mingdan-ziyod-ishqiboz-kelgandi-3-turga-keliboq-bu-korsatkich-yangilandi/"}
{"content": "Kaliforniyaning Eisenhower Medical Center klinikasida Maykl Jekson va boshqa yulduzlarning dermatologi 70 yoshli Arnold Klyayn vafot etdi. O‘lim sabablari ma’lum qilinmadi, deb xabar beradi Associated Press.\n\nQo‘shiqchilar Dolli Parton va Sher, kinoaktyorlar Elizabet Teylor, Kerri Fisher, Goldi Xon, Sheron Stoun, Dastin Xoffman va boshqa bir qator shou-biznes yulduzlari Klyaynning mijozlari bo‘lgan.\nKlyayn yoshartiruvchi kosmetik muolajalar bo‘yicha mutaxassis hisoblangan. U 25 yil davomida Maykl Jeksonning shifokori bo‘lgan va 2009-yil pop musiqa qirolining vafotiga qadar uning terisini parvarish qilgan. Shifokorlar tomonidan Jeksonga tayinlangan tavsiyalarni o‘rganib chiqqan tergovchilar Klyaynning pop yulduzning o‘limiga hech qanday aloqasi yo‘qligini aniqlagan.\nJeksonning o‘limidan so‘ng, uning moliyaviy ahvoli jiddiy yomonlashib, 2013-yilda u o‘zini bankrot deb e’lon qilgan edi.", "category": "Madaniyat", "title": "Maykl Jeksonning dermatologi vafot etdi", "date": "10/24/2015", "url": "https://daryo.uz/2015/10/24/maykl-jeksonning-dermatologi-vafot-etdi/"}
{"content": "Toshkentdagi Yangi yil sayllari o‘tkazilayotgan joylarda ilk bor bepul Wi-Fi ishga tushdi. Bu haqda “Nuz.uz” xabar bermoqda.\n\nFoydalanuvchilar uchun limitsiz trafik bo‘yicha tezligi 20 Mb/s bo‘lgan kanal ochildi.\nShunday xizmat va tezlikdan bayram yarmakasi o‘tkazilayotgan Central Park (sobiq Telman bog‘i) hududida ham foydalanish mumkin.\nMa’lumot uchun, mazkur loyiha Innovation Technologiyes kompaniyasi tomonidan Toshkent shahar hokimligi bilan hamkorlikda amalga oshirilmoqda.", "category": "Mahalliy", "title": "Toshkentdagi Yangi yil sayllari o‘tkazilayotgan joylarda ilk bor bepul Wi-Fi ishga tushdi", "date": "12/31/2018", "url": "https://daryo.uz/2018/12/31/toshkentdagi-yangi-yil-sayllari-o%ca%bbtkazilayotgan-joylarda-ilk-bor-bepul-wi-fi-ishga-tushdi/"}
{"content": "AQSh Yevroittifoqni “Shimoliy oqim — 2” gaz quvuri loyihasini amalga oshirishda shoshmaslikka va Yevroittifoq energetik va milliy xavfsizligi uchun mavjud risklarni baholash maqsadida “pauza qilish”ga chaqiradi. Bunday bayonot bilan AQSh Davlat departamentining energetika bo‘yicha maxsus vakili Amos Xoxshtayn chiqish qildi, deb yozadi “Gazeta.ru”. Bundan tashqari, AQSh ushbu loyihani tijoriy deb bilmaydi.\n\n“Biz bu tijoriy loyiha deb hisoblamaymiz, balki butunlay aksincha. Mazkur loyihaning siyosiy qismi bizning qarshiligimizdan emas, loyihaning o‘zidan iboratdir. Yo loyiha rejasining o‘zi, yo uning oqibatlari Yevropada ajralishni keltirib chiqaradi, va bu AQShda, shuningdek, butun Sharqiy, Markaziy va G‘arbiy Yevropa bo‘ylab xavotirni keltirib chiqarmoqda”, — dedi Amos.", "category": "Dunyo", "title": "AQSh Yevroittifoqni “Shimoliy oqim — 2” qurilishida “pauza qilish”ga chaqirmoqda", "date": "05/07/2016", "url": "https://daryo.uz/2016/05/07/aqsh-yevroittifoqni-shimoliy-oqim-2-qurilishida-pauza-qilishga-chaqirmoqda/"}
{"content": "Turkiyaning janubi-sharqidagi Diyorbakir shahri markazida ro‘y bergan portlash oqibatida bir kishi halok bo‘ldi, 30 kishi jarohatlandi. Bu haqda “RBK” xabar bermoqda.\n\nDastlabki ma’lumotlarga ko‘ra, portlash 4-noyabr, juma kuni soat 08:00 da Emek ko‘chasida, politsiya bo‘limi yaqinida sodir bo‘ldi. Portlash hududida o‘ra yuzaga keldi.\nHodisa joyiga politsiya kuchlari va tez tibbiy yordam mashinalari jo‘natildi.", "category": "Dunyo", "title": "Turkiyaning Diyorbakir shahrida ro‘y bergan portlashda bir kishi halok bo‘ldi, 30 kishi jarohatlandi", "date": "11/04/2016", "url": "https://daryo.uz/2016/11/04/turkiyaning-diyorbakir-shahrida-roy-bergan-portlashda-bir-kishi-halok-boldi-30-kishi-jarohatlandi/"}
{"content": "Meksikaning Verakrus shtatidagi Minatitlan shahridagi barda yuz bergan otishmada 13 kishi o‘ldirildi. Bu haqda Forum Daily xabar bermoqda.\n\nShtat hukumati vakiliga ko‘ra, noma’lum shaxslar shahar janubi-sharqida joylashgan barda kechki payt o‘t ochgan. Ular bu yerga bar egasini qidirib kelgani aytilmoqda.\nHujum oilaviy bayram chog‘ida amalga oshirilgan. Otishma oqibatida 7 nafar erkak, 5 nafar ayol va bir nafar bola halok bo‘lgan. Yana 4 kishi jarohatlangan.", "category": "Dunyo", "title": "Meksikada oilaviy bayram chog‘ida uyushtirilgan otishmada 13 kishi o‘ldirildi", "date": "04/21/2019", "url": "https://daryo.uz/2019/04/21/meksikada-oilaviy-bayram-chogida-uyushtirilgan-otishmada-13-kishi-oldirildi/"}
{"content": "Garvard universiteti olimlari robot arilarga suvdan uchib chiqishni o‘rgatdi. Bu haqda Tjournal xabar bermoqda.\n\nShu vaqtgacha robot arilar uchgan, devorda yurgan, suvga qo‘ngan bo‘lsa, endilikda ular propeller yordamida suvdan uchib chiqadi va qo‘na oladi.", "category": "Texnologiyalar", "title": "Robot arilar suvdan uchib chiqishni o‘rgandi (video)", "date": "10/27/2017", "url": "https://daryo.uz/2017/10/27/robot-arilar-suvdan-uchib-chiqishni-organdi-video/"}
{"content": "O‘zbekiston Respublikasi Prezidenti Shavkat Mirziyoyevning 2017-yil 16-noyabrdagi “Respublika oliy ta’lim muassasalari bakalavriatiga kirish test sinovlarini o‘tkazish tartibini takomillashtirish to‘g‘risida”gi qarori asosida joriy yildan boshlab O‘zbekistondagi OTMlarga qabul jarayonlari mutlaqo yangi tizimda o‘tishidan allaqachon xabaringiz bo‘lsa kerak, deb yozadi bloger Xushnudbek Xudayberdiyev.\n\nBugungi kunda yuqoridagi Prezident qarorida belgilangan vazifalar ijrosini ta’minlash maqsadida bir qator normativ-hujjatlarga o‘zgartirishlar kiritilishi kutilmoqda.\nBizdagi ma’lumotlarga ko‘ra, shunday o‘zgarishlardan biri xorijdagi OTMlarda tahsil olayotgan O‘zbekiston yoshlarining O‘zbekistonga o‘qishini ko‘chirish jarayonlarida ham rejalashtirilmoqda.\nXususan, xalqaro tan olingan tashkilotlarning reytingida birinchi 1000 talik ro‘yxatiga kiritilgan Rossiya davlat oliy ta’lim muassasalarida ta’lim olayotgan talabalarning arizalariga muvofiq o‘qishini sinovlarsiz to‘lov-kontrakt asosida ko‘chirish masalasi ko‘rib chiqilmoqda.\nAgar ushbu yangi tartib joriy etiladigan bo‘lsa, unda kuchli 1000 talikdan joy egallagan Rossiyadagi OTMlarda tahsil olayotgan talabalar hech qanday to‘sqinliklarsiz, shunchaki ariza berish orqali o‘qishini O‘zbekistonga ko‘chirishlari mumkin bo‘ladi.\nO‘qishini ko‘chirishni istagan talaba yo‘nalishi to‘g‘ri keladigan istalgan OTMni tanlashi mumkin bo‘ladimi yoki bunga ham qandaydir cheklovlar bo‘ladimi (masalan, faqat doimiy propiskada bo‘lgan hududdagi OTMga), bu hozircha aniq emas.\nMushtariylarni yana bir savol qiziqtirishi mumkin, ya’ni aynan qaysi xalqaro reyting asos qilib olinadi? Hozircha bu ham aniq emas, lekin imtihonsiz nostrifikatsiya bilan bog‘liq avvalgi amaliyotdan kelib chiqilsa, Oliy va o‘rta maxsus ta’lim vazirligi hamda Davlat test markazining qo‘shma qarorida uchta xalqaro tashkilot reytinglari hisobga olinishi belgilab qo‘yilgan edi. Bular:\n1) QS – Quacquarelli Symonds;\n2) ARWU –  The Academic Ranking of World Universities;\n3) THE – Times Higher Education.\nShuni inobatga olib, yuqoridagi uchta xalqaro reytingda kuchli 1000 talikka kirgan Rossiya OTMlari ro‘yxati quyidagicha bo‘ladi. Mabodo qaror tasdiqlansa, unda Rossiyaning quyidagi 27 ta OTMlaridan o‘qishni imtihonsiz ko‘chirish mumkin bo‘ladi:\n   ", "category": "Mahalliy", "title": "Rossiyadagi talabalarga hech qanday to‘siqlarsiz o‘qishini O‘zbekistonga ko‘chirish imkoniyati berilishi mumkin", "date": "02/02/2018", "url": "https://daryo.uz/2018/02/02/rossiyadagi-talabalarga-hech-qanday-tosiqlarsiz-oqishini-ozbekistonga-kochirish-imkoniyati-berilishi-mumkin/"}
{"content": "Xonanda Munisa Rizayeva shou-biznes vakillari ishtirokida tarqalayotgan behayo videolarga munosabat bildirdi, deya xabar bermoqda “Bekajon” gazetasi.\n\n— Shou-biznesda behayolik ko‘payayotgandek. Oxirgi vaqtlarda san’atkorlarning nomaqbul harakatlari aks etgan videolar tarqalib ketayapti...\n— Shunga o‘xshash vaziyat mening ham boshimdan o‘tgan. Biz san’atkor bo‘lganimiz uchun ham bunday holatlar har xil shov-shuvlarga sabab bo‘ladi. Vaholanki, bunday harakatlar bilan o‘zini ko‘z-ko‘z qilayotgan insonlar oramizda yo‘q emas. Men bunday holatlarni oqlamoqchi emasman. San’atkorning do‘stidan ko‘ra dushmani ko‘p bo‘ladi. Shuning uchun ham, har kimga ishonaverish yaramaydi.", "category": "Madaniyat", "title": "Xonanda Munisa Rizayeva shou-biznes vakillari ishtirokida tarqalayotgan behayo videolarga munosabat bildirdi", "date": "03/12/2016", "url": "https://daryo.uz/2016/03/12/xonanda-munisa-rizayeva-shou-biznes-vakillari-ishtirokida-tarqalayotgan-behayo-videolarga-munosabat-bildirdi/"}
{"content": "Xitoyning Gionee kompaniyasi Elife S5.5 va Elife S5.1 smartfonlarini taqdim etib, dunyodagi eng ingichka smartfon ishlab chiqaruvchisi nomiga ikki marta sazovor bo‘lgan va Ginnesning rekordlar kitobidan o‘rin olgan. Ushbu kompaniya endilikda yana bir smartfon ishlab chiqarishi va rekord o‘rnatishi mumkin. Bu haqda Phonearena.com sayti xabar berdi, deb yozadi “Parol” nashri.\n\nGionee kompaniyasi 4 dyuym 1080×1920 pikselli ikkita displey o‘rnatilgan dunyodagi ilk smartfonni taqdim etishi mumkin. Ushbu smartfon W900 deb nomalanadi va u ochilib-yopiladigan smartfon bo‘ladi.\nShu bilan birga ushbu smartfonda 1,5 GGs chastotaga ega to‘rt yadroli protsessor, 2 Gb tezkor va 16 Gb ichki xotira, 2050 mA·soat quvvatga ega batareya, 5 megapikselli old va 13 megapikselli orqa kamera, Android 4.4 KitKat operatsion tizimi o‘rnatiladi. U 172 gramm og‘irlikda bo‘ladi va qalinligi 14,8 millimetrni tashkil etadi.", "category": "Texnologiyalar", "title": "Ikki marta dunyoning eng ingichka smartfonini ishlab chiqargan kompaniya yana bir rekord o‘rnatmoqchi", "date": "11/30/2014", "url": "https://daryo.uz/2014/11/30/ikki-marta-dunyoning-eng-ingichka-smartfonini-ishlab-chiqargan-kompaniya-yana-bir-rekord-ornatmoqchi/"}
{"content": "JCh—2018 ning qit’alararo pley-offida Avstraliya termasi Gondurasni mag‘lub etgach, Osiyo Futbol Konfederatsiyasi tarixiy natija qayd etdi. Bizdan ilk bor 5 ta mamlakat Jahon Chempionatida ishtirok etadi, deb yozdi OFK rasmiy sayti.\n\nFIFA kvotalar ajratish masalasida 1998-yilga kelibgina Osiyoga qo‘shimcha imtiyoz berib, ishtirokchi mamlakatlar sonini 4 taga qadar yetkazgandi. Keyinroq esa kvota 4,5 ta qilib belgilandi.\nShu vaqtga qadar Osiyo o‘ziga tegishli 4 ta yo‘llanmani hal qilgan bo‘lsa, turli yillarda 5-yo‘llanma egasi bo‘lishi kutilgan mamlakatlar pley-off bosqichida muvaffaqiyatsiz ishtirok etib kelgan. 2017-yilgina kelibgina Avstraliya o‘sha yarimta yo‘llanmani butunga aylantira oldi.\n2018-yil Rossiya maydonlarida Osiyo qit’asi sharafini Eron, Yaponiya, Janubiy Koreya, Saudiya Arabistoni va Avstraliya himoya qiladi. 2026-yildan boshlab esa FIFA Osiyo qit’asiga 8 ta yo‘llanma ajratishni maqsad qilgan. Buning uchun Jahon Chempionatida ishtirokchi mamlakatlari soni yanada oshirilishi kerak bo‘ladi.\n", "category": "Sport", "title": "Tarixda ilk bor mundialda Osiyodan 5 ta mamlakat ishtirok etadi. OFK qit’a yetakchilarini tabrikladi", "date": "11/16/2017", "url": "https://daryo.uz/2017/11/16/tarixda-ilk-bor-mundialda-osiyodan-5-ta-mamlakat-ishtirok-etadi-ofk-qita-yetakchilarini-tabrikladi/"}
{"content": "O‘zbekiston xalq artisti Ozodbek Nazarbekov “Yoshlar” telekanali direktorligidan ketdi. Bu haqda UZ24 ma’lum qildi.\n\nSayt manbasining xabar berishicha, xonanda o‘z ixtiyori bilan ushbu lavozimdan ketmoqchiligini rahbariyatga ma’lum qilgan.\nTasdiqlanmagan ma’lumotlarga qaraganda, u telekanalda bosh prodyuser sifatida faoliyatini davom ettiradi.\nEslatib o‘tamiz, Ozodbek Nazarbekov O‘zbekiston Prezidenti Shavkat Mirziyoyevning taklifiga asosan O‘zMTRKning “Yoshlar” telekanali rahbari etib tayinlangan, o‘tgan hafta uning tashabbusi bilan tayyorlangan yangi teleloyiha efirga uzatilgandi.", "category": "Mahalliy", "title": "Ozodbek Nazarbekov “Yoshlar” teleradiokanali direktorligidan ketdi", "date": "07/26/2017", "url": "https://daryo.uz/2017/07/26/ozodbek-nazarbekov-yoshlar-teleradiokanali-direktorligidan-ketdi/"}
{"content": "“Karantinga oid choralar amal qilish davrida maktabgacha ta’lim tashkilotlari va umumta’lim muassasalarining faoliyati to‘xtatilganda maktabgacha ta’lim tashkilotlari tarbiyalanuvchilari va umumta’lim muassasalari boshlang‘ich sinf o‘quvchilarining ota-onalariga yillik mehnat ta’tili berishning vaqtinchalik tartibi to‘g‘risidagi nizomni tasdiqlash haqida”gi buyruq Adliya vazirligida davlat ro‘yxatidan o‘tkazildi. Bu haqda Telegram’dagi “Huquqiy axborot” kanali xabar berdi.\nNizomga ko‘ra, mehnat ta’tili karantin davrida bog‘chalar va maktablar faoliyati to‘xtatilgan davrda bog‘cha tarbiyalanuvchisining va maktablar 1—4-sinf o‘quvchilarining ota-ona (ularning o‘rnini bosuvchi shaxs, vasiy, homiy)siga beriladi.\nBunda, ta’til xodimning xohishiga ko‘ra, ta’tillar jadvalidan qat’i nazar beriladi (birinchi ish yili uchun 6 oy ishlagan bo‘lish shart emas).\nAgar xodim bog‘cha yoki maktab faoliyati to‘xtatilishidan oldin mehnat ta’tilini olgan bo‘lsa yoki mehnat ta’tili olishni xohlamasa uning roziligi bilan quyidagilar amalga oshirilishi mumkin:\nIsh beruvchi xodimdan mehnat ta’tiliga chiqishi haqida ariza olgan kuni ta’tilning boshlanishi va tugash sanasini ko‘rsatgan holda buyruq chiqaradi.\nTa’lim muassasalarida karantin davom etishi munosabati bilan mehnat ta’tili tugagan kun ishga chiqishni iloji bo‘lmaganda, xodim ish beruvchi nomiga quyidagi mazmundagi arizani yuboradi:\nIsh beruvchi xodimga arizasida ko‘rsatilgan sanadan boshlab ish haqi saqlanmagan ta’til berishga majbur, Mehnat kodeksida belgilangan maksimal muddat bo‘yicha cheklovlar karantin davrida tatbiq qilinmaydi.\nMavzuga doir:\nEslatib o‘tamiz, O‘zbekistonda koronavirus bilan kasallanish holatlari aniqlangan sababli barcha ta’lim muassasalari karantin uchun yopilgan. Avvalroq Bandlik va mehnat munosabatlari vazirligi bog‘cha bolalari va boshlang‘ich sinf o‘quvchilari ota-onalariga ta’til berilishi tartiblarini bayon qilgandi.", "category": "Mahalliy", "title": "O‘zbekistonda karantinda bog‘cha va boshlang‘ich sinf bolalarining ota-onasiga mehnat ta’tili berish tartibi tasdiqlandi", "date": "03/30/2020", "url": "https://daryo.uz/2020/03/30/karantin-davrida-bogcha-bolasi-ota-onasiga-mehnat-tatili-berish-tartibi-tasdiqlandi/"}
{"content": "Microsoft kompaniyasi Windows XP’dan Windows 8 operatsion tizimiga o‘tishni rag‘batlantirish maqsadida promo-kampaniya o‘tkazishni boshladi. Bu haqda TJournal xabar berdi.\n\nMicrosoft Store onlayn-do‘konida Windows XP foydalanuvchilariga tizim texnik ko‘magi to‘xtatilishi haqida eslatma berilib, yangi kompyuterni chegirma bilan sotib olish taklif qilinmoqda. Noutbuk, planshet va monobloklarning bir necha xil turlari 279 dollardan 1199 dollargacha narxda sotilmoqda. Barcha qurilmalarga sensorli ekranlar uchun mo‘ljallangan Windows 8 operatsion tizimi o‘rnatilgan.\nKompyuterga chegirmadan tashqari, xaridorlar 90 kun davomida yangi kompyuter bo‘yicha konsultatsiya xizmatidan bepul foydalanishi mumkin. Shuningdek, Laplink kompaniyasi bilan hamkorlikda foydalanuvchilarga “bulut servesi” yordamida fotosurat, video va boshqa kontentlarni bepul ko‘chirish imkoni beriladi. Xaridorlarga 50 dollarlik sovg‘a sertifikati ham topshiriladi. Biroq uni faqat Amerikaning Microsoft Store do‘konida ishlatish mumkin.\nEslatib o‘tamiz, 2014-yil 8-aprelda Windows XP operatsion tizimi va Office 2003 ofis dasturlari paketi texnik yordami to‘xtatiladi.", "category": "Texnologiyalar", "title": "Microsoft kompaniyasi Windows XP’dan voz kechgan foydalanuvchilarga 50 dollar taqdim etadi", "date": "03/18/2014", "url": "https://daryo.uz/2014/03/18/microsoft-kompaniyasi-windows-xpdan-voz-kechgan-foydalanuvchilarga-50-dollar-taqdim-etadi/"}
{"content": "“Liverpul” sobiq himoyachisi Jeymi Karrager ayni damda Angliya premyer-ligasida kim eng yaxshi o‘yinchi bo‘lib turganligiga oydinlik kiritdi.\n\nKarragerning so‘zlariga ko‘ra, “Chelsi” yarim himoyachisi Eden Azar hozirda APLning eng kuchli o‘yinchisidir.\nAzarni APLning eng yaxshi o‘yinchisi deb o‘ylayman. O‘z pozitsiyamni tushuntirishga harakat qilaman. De Bryuyne hamda Muhammad Saloh o‘tgan mavsumning eng yaxshi o‘yinchilari, biroq men so‘nggi 4-5 yil haqida gapiryapman. Mazkur oraliqda ham Azar ajoyib o‘yin ko‘rsatdi. Shuningdek, u JCh—2018 da ham eng yaxshi o‘yinchi bo‘ldi. Unga musobaqaning eng yaxshi o‘yinchisi sovrini topshirilishi kerak edi, deb hisoblayman. Uni to‘xtatib qola olgan bo‘larmidim? Yoki unga qarshi provokatsiya qila olarmidim? Oxir-oqibatda bir qarorga keldim, men uni to‘xtatib qola olmasdim, u juda kuchli o‘yinchi.\nJeymi Karrager, sobiq futbolchi\nMa’lumot uchun, Eden Azar APLning amaldagi mavsumida 5-turdan keyin 5 ta gol bilan to‘purarlar jadvalini boshqarib turibdi.", "category": "Sport", "title": "Angliya premyer-ligasining eng yaxshi o‘yinchisi kim ekanligi ma’lum qilindi", "date": "09/19/2018", "url": "https://daryo.uz/2018/09/19/angliya-premyer-ligasining-eng-yaxshi-oyinchisi-kim-ekanligi-malum-qilindi/"}
{"content": "Yaqin kunlarda poytaxtning Yunusobod tumanida O‘zbekiston Respublikasi Innovatsion rivojlanish vazirligi bilan hamkorlikda o‘zbek-xitoy ilmiy-texnologik parki ishga tushirilishi kutilmoqda. An’anaviy sharq davolash usullari asosidagi Xitoy tibbiyot markaziga bugunga kelib 20 million AQSh dollari miqdorida investitsiya kiritilgan bo‘lib, 300 ta ish o‘rni tashkil etilishi nazarda tutilgan. Bu markazning o‘ziga xosligi shundan iboratki, unda ham sharq tabobatining asrlar davomida sinovdan o‘tgan davolash uslublari, ham g‘arb tibbiyotining ilg‘or natijalaridan foydalaniladi. Bu haqda Innovatsion rivojlanish vazirligi “Daryo”ga ma’lum qildi.\n\nBugunga kunga kelib dori preparatlarining 8 xil ko‘rinishdagi (tabletkalar, kapsulalar, suyuq ko‘rinishdagi va b.) turlarini ishlab chiqaradigan farmatsevtika zavodi qurib bitirildi. Zavod yuqori xalqaro standartlarga to‘liq javob beradi va GMP (Good Manufacturing Practice – dori vositalari, tibbiyot uskunalari, diagnostika jihozlari, oziq-ovqat mahsulotlari, biologik faol qo‘shimchalarni ishlab chiqarish me’yorlari, qoidalari va ko‘rsatmalarini mujassam etgan xalqaro tizim bo‘lib, ma’lum preparat yaratilganida belgilangan talablarga mos ravishda hamda mazkur preparatni ro‘yxatdan o‘tkazuvchi organning talablari asosida preparat ishlab chiqarilishini ta’minlaydi) talablariga mosligi bilan ahamiyatga molik. Mazkur tibbiyot maskanining qurilishiga Xitoy Xalq Respublikasi Fanlar akademiyasi prezidenti Bay Chunli hamda O‘zbekiston Fanlar akademiyasi Biorganik kimyo instituti direktori Shavkat Solihov tamal toshlarini  qo‘yishgan bo‘lib, hozirda 6000 kv. km maydonli 4 qavatli tibbiy diagnostika markazining korpusi va uchta mehmonxona binolarining qurilishi yakunlanmoqda.\n\nZavod qurilishi import o‘rnini bosuvchi generik dorilarni ishlab chiqarish va ularning tannarxini arzonlashtirishga xizmat qiladi. Bu esa hududdagi kasalliklarni oldini olish va ularni davolashga mo‘ljallangan yangi original dori vositalardan foydalanish imkonini beradi. O‘z navbatida, ilmiy muassasalarda yaratilgan yangi dori vositalarni amaliyotga tatbiq etishda tajriba-sinov va texnologik reglamentlarni yaratish uchun amaliy yordam beradi. Farmatsevtik kompaniyalarda ishlayotgan mahalliy texnik kadrlarning malakasini oshirishga ko‘maklashish, zamonaviy diagnozlash jarayoniga xorijiy klinikalarning yetakchi mutaxassislari ishtirokida konsalting xizmatlarini tashkillashtirish ham markaz oldiga qo‘ygan vazifalardandir. Shuningdek, klinika joylashgan hududda yashovchi, ijtimoiy qiynalgan 100 ta oilaga har yili 1 marta yengillashtirilgan tibbiy xizmat ko‘rsatish ham rejalashtirilgan.\n\n\nMazkur o‘zbek-xitoy ilmiy texnologik parki kadrlar tayyorlash va zamonaviy ilm-fan natijalarini amaliyotga jalb etishning o‘ziga xos platformasini shakllantirish orqali fan, ta’lim va ishlab-chiqarishning o‘zaro integratsiyalash natijasida o‘ziga xos namunaviy innovatsion klasterni yaratishga xizmat qilishi kutilmoqda.", "category": "Mahalliy", "title": "Toshkentda o‘zbek-xitoy ilmiy-texnologik parki ishga tushiriladi", "date": "11/19/2018", "url": "https://daryo.uz/2018/11/19/toshkentda-ozbek-xitoy-ilmiy-texnologik-parki-ishga-tushiriladi/"}
{"content": "Bugun, 15-dekabr kuni, o‘zbek kino muxlislariga “Qashqirlar makoni” serialida Po‘lat Alamdar roli bilan yaxshi tanish bo‘lgan Muhammad Nejati Shashmazning tug‘ilgan kuni. U 1971-yil Turkiyaning Eloziq shahrida tug‘ilgan.\n\nNejati Anqarada katta bo‘lgan va shu yerda maktabni tamomlagan. U Turkiya va Kanadada mehmonxona menejmenti va turistik biznes yo‘nalishida o‘qigan.\n1997-yildan 2001-yilga qadar AQShda yashagan. 2001-yil Turkiyaga oila a’zolarini ko‘rish uchun kelgan Nejatining qaytib ketish reysi 2001-yil 11-sentabrda AQShda yuz bergan terakt sabab bekor qilingan. Turkiyada ma’lum muddat qolishiga to‘g‘ri kelgan. Aynan shu qolish muddati uning muvaffaqiyatli karyerasi boshlanishiga sabab bo‘lgan. Mutaxassisligi aktyor bo‘lmagan Nejatining “Qashqirlar makoni” serialiga bosh rol uchun taklif qilinishi turli muhokamalar keltirib chiqargan. Biroq uning serialdagi mahoratli ijrosi barcha shubhalar o‘rinsiz bo‘lganini isbotladi.\nU 2011-yil 41 yoshida o‘zidan 21 yosh kichik bo‘lgan Istanbul universiteti talabasi Nagehan Qoshiqchi bilan turmush qurgan, ikki farzandning otasi. Hozirda turmush o‘rtog‘i bilan ajrashish jarayoni ketmoqda.\n\n“Qashqirlar makoni” serialining barcha fasllari 2003-yildan 2017-yilgacha davom etgan. Serialning barcha fasllarida — “Qashqirlar makoni” (2003—2005-yillarda), “Qashqirlar makoni: Iroq” (2006-yil), “Qashqirlar makoni: Terror” (2007-yil), “Qashqirlar makoni: Tuzoq” (2007—2016-yillarda), “Qashqirlar makoni: Falastin” (2011-yilda) “Qashqirlar makoni: Vatan” (2017-yilda) — Nejati bosh rolni ijro etgan.\nShuningdek, u “Qashqirlar makoni: Vatan” va “Navbatchilik” seriallarining ssenariy muallifi, rejissori va prodyuseri hisoblanadi. Nejati Shashmaz “Qashqir qonuni”, “Bir ayolni tanidim” va “Ayri yo‘l” seriallarga prodyuserlik qilgan.\n\nQuyida “Qashqirlar makoni” serialida Nejati Shashmaz tomonidan aytilgan iqtiboslarni e’tiboringizga havola etamiz.\n“Oxirini o‘ylagan qahramon bo‘lolmaydi”.\n“Toki insonlar yuragida ozodlik alangasi yonar ekan, ular ertami-kechmi albatta o‘z maqsadlariga erishadilar”.\n“Qalbning qayerda joylashganini hech kim bilmasligi mumkin, lekin qalb og‘rig‘i qanday bo‘lishi hammaga ma’lum”.\n“Sukut bu eng yaxshi do‘st. Sinalgan. Unga sendan hech narsa kerak emas. Shunchaki yoningda bo‘ladi va senga xalaqit qilmaydi”.\n“Ikki kishi biladigan sir — sir emas”.\n“Xatoni to‘g‘rilash mumkin, lekin sotqinlikni emas”.\n“Sen dunyodagi eng kuchli va jasur odam bo‘lgan taqdiringda ham sevgan insoning qarshisida hamisha ojiz bo‘lasan”.\n“Haqiqatni aytish uchun biz uni navbatga qo‘yamiz. Qulay fursatni kutamiz”.\n“Ba’zida ko‘zlar quruq bo‘lgani bilan yurak jim yig‘lashi mumkin”.", "category": "Madaniyat", "title": "“Oxirini o‘ylagan qahramon bo‘lolmaydi”. Po‘lat Alamdar roli bilan tanilgan Nejati Shashmaz 48 yoshga to‘ldi", "date": "12/15/2019", "url": "https://daryo.uz/2019/12/15/oxirini-oylagan-qahramon-bololmaydi-polat-alamdar-roli-bilan-tanilgan-nejati-shashmaz-48-yoshga-toldi/"}
{"content": "“Sports.uz” sayti O‘zbekiston terma jamoasi va BAAning “Al Shabob” klubi yarim himoyachisi Aziz Haydarovning qiyofadoshlari topdi.\n\nO‘zbekistonlik futbolchi “PSJ”ning argentinalik futbolchisi Esekyel Lavessi bilan o‘xshash ekanligi ta’kidlandi.\n\n\n“Sports.uz” loyihasida doirasida Aziz Haydarovning qiyofadoshi nafaqat Yevropada, balki O‘zbekistonda ham borligi aytib o‘tildi. Bu shoir Ahad Qayum ekan.\n", "category": "Sport", "title": "O‘zbekistonlik futbolchi Aziz Haydarovning qiyofadoshi “PSJ”da to‘p surmoqda", "date": "09/08/2015", "url": "https://daryo.uz/2015/09/08/ozbekistonlik-futbolchi-aziz-haydarovning-qiyofadoshi-psjda-top-surmoqda/"}
{"content": "Aktyor Bred Pitt turmush o‘rtog‘i Anjelina Jolining aktyor farzandlarga nisbatan shafqatsiz munosabatda bo‘lgani haqidagi ayblovlaridan so‘ng o‘z xohishiga ko‘ra alkogol va giyohvand moddalar bo‘yicha analiz topshirdi, deb xabar bermoqda TMZ.\n\nGiyohvand moddalar va alkogol iste’mol qilishda ayblangan Bred Pitt shu tariqa hech narsani yashirmayotganini ko‘rsatmoqchi bo‘ldi.\nShuningdek, Pitt ushbu ish yuzasidan yuzaga kelishi mumkin bo‘lgan “mubolag‘alar”ning oldini olishga qaror qildi.\nTahlil natijalari hozircha noma’lum.\nMa’lumotlarga ko‘ra, 14-sentabr kuni aktyor turmush o‘rtog‘i Anjelina Joli va bolalari bilan xususiy samolyotdagi parvoz chog‘ida to‘satdan asabiylashib, bolalarga baqira ketgan va hatto 15 yoshli o‘g‘li Meddoksga qo‘l ko‘targan.\nTaxminlarga ko‘ra, Pitt alkogol ichimlik ta’siri ostida bo‘lgan. Voqea yuzasidan ish qo‘zg‘atilib, juftlik so‘roq qilingan. Ularning farzandlari ham so‘roq qilinishi rejalashtirilgan.\nBred Pittga yaqin manbaning ma’lum qilishicha, aktyor unga nisbatan qo‘yilgan ayblovlarni inkor etmoqda. Aynan mana shu hodisa juftlikning ajrashishiga sabab bo‘lgani aytilmoqda.\n20-sentabr kuni Anjelina Jolining advokati uning mijozi Bred Pitt bilan ajrashmoqchi ekanini tasdiqladi. Nikohni bekor qilish uchun asos sifatida aktrisa eri bilan, xususan, bolalarni tarbiyalash masalasida jiddiy ixtilofdaligini bildirgan.\nMa’lumot uchun, 2004-yildan buyon uchrashib yurgan Joli va Pitt 2014-yilda nikohdan o‘tgan edi. Juftlik uch farzand ko‘rgan, shuningdek, uch bolani asrab olgan.", "category": "Madaniyat", "title": "Anjelina Jolining ayblovidan so‘ng Bred Pitt o‘z xohishiga ko‘ra alkogol va giyohvand moddalar bo‘yicha analiz topshirdi", "date": "09/29/2016", "url": "https://daryo.uz/2016/09/29/anjelina-jolining-ayblovidan-song-bred-pitt-oz-xohishiga-kora-alkogol-va-giyohvand-moddalar-boyicha-analiz-topshirdi/"}
{"content": "Rossiyaning Cheboksari shahrida matematikadan bo‘lib o‘tgan yagona davlat imtihonida abituriyent qiz vafot etdi. Bu haqda “Gazeta.ru” xabar berdi.\n\nBolalikdan tug‘ma nogiron bo‘lgan qiz imtihon davomida o‘zini yomon his qilgan.\nXabarda aytilishicha, imtihondan oldin shifokorlar qizga sog‘lig‘i yomon bo‘lgani uchun imtihon topshirmaslikni tavsiya qilgan.\nMa’lum bo‘lishicha, qiz yurak nuqsoni bilan tug‘ilgan. Shifokorlar unga yordam berishga uringan, ammo qizni saqlab qololmagan.", "category": "Dunyo", "title": "Rossiyada matematika bo‘yicha yagona davlat imtihonida abituriyent qiz vafot etdi", "date": "05/29/2019", "url": "https://daryo.uz/2019/05/29/rossiyada-matematika-boyicha-yagona-davlat-imtihonida-abituriyent-qiz-vafot-etdi/"}
{"content": "Chilining The Clinic jurnali yangi soni muqovasiga “O‘zga sayyoralik” filmi qahramonining suratini joylashtirib, unda argentinalik hujumchi Lionel Messini masxara qildi, deb xabar beradi ushbu nashr sayti.\n\nJurnal muqovasi Chili va Urugvay o‘rtasida bo‘lib o‘tgan chorak final o‘yinlarida Gonsalo Xara va Edinson Kavanilar o‘rtasida bo‘lib o‘tgan hodisani o‘quvchilar yodiga soladi. Undagi o‘zga sayyoralikning barmog‘i to‘q sariq rangga bo‘yalgan holatda tasvirlangan hamda “Tayyorlan, Messi” so‘zlari qo‘shimcha qilingan.\nJurnal argentinalik futbolchini kelgindi bilan qiyoslagan, chunki ko‘plab o‘yinchilar va mutaxassislar uni o‘zga sayyoralik deb ataydi.", "category": "Sport", "title": "Chilidagi jurnallardan biri Messini masxara qildi", "date": "07/04/2015", "url": "https://daryo.uz/2015/07/04/chilidagi-jurnallardan-biri-messini-masxara-qildi/"}
{"content": "“Real” futbolchisi Krishtianu Ronaldu unga “Barselona” hujumchisi Lionel Messining chap oyog‘i yoqishini tan oldi. Bu haqda “Gazeta.ru” xabar bermoqda.\n\n“Oltin to‘p” mukofoti topshirilishiga bag‘ishlangan matbuot anjumanida portugaliyalik futbolchiga Messining qaysi jihati o‘zida bo‘lishini istashi haqida savol berildi. “Uning chap oyog‘i chindan ham zo‘r. Men aynan shunday chap oyog‘im bo‘lishini istardim”, — deya javob bergan Ronaldu.\nEslatib o‘tamiz, 11-yanvar kuni Syurixda bo‘lib o‘tgan jahonning eng yaxshi futbolchisini taqdirlash marosimida Lionel Messi 41,33 foiz, Krishtianu Ronaldu 27,76 foiz, Neymar esa 7,86 foiz ovoz to‘plagan.", "category": "Sport", "title": "Krishtianu Ronaldu: chap oyog‘im Messiniki kabi bo‘lishini istardim", "date": "01/12/2016", "url": "https://daryo.uz/2016/01/12/krishtianu-ronaldu-chap-oyogim-messiniki-kabi-bolishini-istardim/"}
{"content": "Xitoyning Suchjou shahrida 3D-printerda tayyorlangan eng katta obyektning qurilishi yakunlandi. Winsun kompaniyasi toshqinlardan himoya uchun 500 metr uzunlikdagi devorni qurdi. Bu haqda TJournal xabar berdi.\n\nKonstruksiya alohida qismlardan qurilgan, biroq to‘liq yig‘ilgan ko‘rinishda devor 3D-printerda chop etilgan eng yirik obyekt hisoblanadi. Devor qirg‘oq chizig‘ini suvning ta’siridan himoya qilishga imkon beradi, toshqinlar paytida esa u to‘lqinlarning energiyasini yutadi.\nOdatda devorlar kanal va daryolar qirg‘oqlarini o‘rashda, quruqlikni suv yuvishidan asrash uchun foydalaniladi. Qirg‘oqlarni himoyalovchi devorlar esa g‘ishtdan foydalanishni talab qiladi, shuning uchun ular qimmat va murakkab loyiha hisoblanadi.\nQirg‘oqlarni himoyalovchi devorlar qurishda atrof-muhitga zarar yetadi — qirg‘oqni sun’iy ravishda o‘zgartirishga to‘g‘ri keladi. Winsun kompaniyasi tomonidan ma’lum qilinishicha, devorni 3D-printerda tayyorlash qirg‘oq chizig‘ini o‘zgartirmaslikka imkon berdi hamda an’anaviy uslubdan arzon va osonroq bo‘lib chiqdi.", "category": "Texnologiyalar", "title": "Xitoyda 3D-printer yordamida 500 metrli devor chop etildi", "date": "12/05/2019", "url": "https://daryo.uz/2019/12/05/xitoyda-3d-printer-yordamida-500-metrli-devor-chop-etildi/"}
{"content": "Southwest Airlines aviakompaniyasining Luisvilldan Baltimorga parvoz qilishi kerak bo‘lgan 944-reysi Galaxy Note 7 smartfoni yonib ketganligi tufayli evakuatsiya qilindi. Bu haqda The Verge ma’lum qildi, deb yozadi TJournal.\n\nQurilma smartfonlarning xavfsiz deb qayd etilgan yangi partiyasiga tegishli edi.\nHodisa mahalliy vaqt bo‘yicha tonggi 5 da sodir bo‘lgan. Amerikalik Brayan Grin parvoz oldidan Galaxy Note 7’ni o‘chirib, uni cho‘ntagiga solib qo‘ydi. Shu payt smartfon tutay boshladi.\nNote 7’ning egasi uni cho‘ntagidan chiqarib polga tashlagandan keyin tutun kulrang-yashil rangga kirgan. Ekipaj va yo‘lovchilar zudlik bilan evakuatsiya qilingan. Qimmatbaho buyumlari uchun samolyotga qaytgan ba’zi guvohlarning so‘zlariga qaraganda, keyinroq smartfon yonib ketgan va gilam qoplamasini kuydirgan.\nGrinning ta’kidlashicha, qurilma faqat 80 foizga quvvatlangan edi va u xarid qilgandan buyon faqat rasmiy simsiz quvvatlash vositasidan foydalanib kelgan.\n944-reys bekor qilingan, yo‘lovchilar esa boshqa samolyotlarga o‘tkazilgan.\nSamsung hozircha hodisaga izoh bermadi, Grinning o‘zi esa qurilmani iPhone 7’ga almashtirganini ma’lum qildi.", "category": "Texnologiyalar", "title": "AQShda samolyot “tuzatilgan” Galaxy Note 7 yonib ketganligi tufayli evakuatsiya qilindi", "date": "10/06/2016", "url": "https://daryo.uz/2016/10/06/aqshda-samolyot-tuzatilgan-galaxy-note-7-yonib-ketganligi-tufayli-evakuatsiya-qilindi/"}
{"content": "BMT bosh kotibi Pan Gi Mun 30-dekabr, juma kuni, vakolati tugashidan bir kun avval xalqaro tashkilotning Nyu-Yorkdagi shtab-kvartirasini tark etdi. Bu haqda “TASS” xabar bermoqda.\n\nO‘zining 38-qavatdagi kabinetini bo‘shatar ekan, BMTning hisob bo‘yicha sakkizinchi rahbari ayrimlari 2007-yildan beri birga ishlagan xodimlar bilan xayrlashdi.\n“Oxirgi 10 yil mobaynida minglab nutq so‘zladim. Lekin hali ham aytadiganlarim ko‘p. Hozir xayolimda faqat ikki so‘z aylanyapti: sizlarga rahmat. Sizlarni hamkasbim deb atashdan faxrlanaman. Shu paytgacha menga minglab xodimlar va BMTga a’zo davlatlar yordam berib keldi. Endi hammasi o‘zimga qolib ketadigan bo‘ldi”, — dedi hazilomuz Pan Gi Mun.\nPan Gi Mun xalqaro tashkilot rahbari sifatida oxirgi bor 31-dekabr, shanba kuni Nyu-Yorkdagi Tayms-skver maydonida Yangi yil bayrami maxsus mehmoni bo‘ldi va 2017-yilgacha qolgan daqiqalarni hisoblovchi tugmani bosib berdi.", "category": "Dunyo", "title": "Pan Gi Mun BMT xodimlari bilan xayrlashdi va xalqaro tashkilot shtab-kvartirasini tark etdi", "date": "01/01/2017", "url": "https://daryo.uz/2017/01/01/pan-gi-mun-bmt-xodimlari-bilan-xayrlashdi-va-xalqaro-tashkilot-shtab-kvartirasini-tark-etdi/"}
{"content": "Hali taqdim etilmagan ikkita Nokia smartfonlari fotosuratlari Gizmo China va The Android Soul insayderlarida chop etildi, deb yozadi “Hi-tech.mail.ru”. Bundan tashqari, ikkinchi resurs smartfonlar prototiplari suratlarini taqdim etdi.\n\nNokia CES 2017 ko‘rgazmasiga yangi smartfonlarini keltirishi kutilmoqda. Birinchi qurilma — 5 dyuymli Full HD-ekran, Snapdragon 430 protsessori va 3 Gb tezkor xotiraga ega D1C smartfoni bo‘lib, suratlarda u Lumia’ni eslatadi.\nIkkinchi smartfon esa HTC 10’ga o‘xshab ketadi, u 5,5 dyuymli ekran bilan jihozlanadi. Barmoq izi skaneri “Uyga” tugmasi ostida joylashadi.\n\n\nInsayderlar, shuningdek, D1C taxminan 150 dollar, 5,5 dyuymli varianti esa 200 dollardan sotilishini ma’lum qildi.\nQurilmalarni rasmlar orqali solishtirish mumkin:\n\n", "category": "Texnologiyalar", "title": "Internetda Nokia smartfonlarining yangi suratlari paydo bo‘ldi (foto)", "date": "12/27/2016", "url": "https://daryo.uz/2016/12/27/internetda-nokia-smartfonlarining-yangi-suratlari-paydo-boldi-foto/"}
{"content": "Asosan meksikancha taomlar taqdim etuvchi AQSh tamaddixonalar tarmog‘i – Taco Bell kanadaliklar uchun yangi taom turlarini taklif qilishi mumkin. Ammo buning uchun ular o‘z mamlakatlari fuqarosi bo‘lgan xonanda Jastin Biberni AQShdan qaytarib olishlari lozim. Buni Reddit sayti foydalanuvchilari bilan o‘tkazilgan onlayn-suhbatda tamaddixonalar tarmog‘i rahbari Brayan Nikko ma’lum qildi.\n\nAslida Nikkoga shunday savol berilgan edi: “Taco Bell’ning Kanadadagi bo‘limlari qachon AQShdagi kabi yangi taomlarini taqdim etadi?” U esa: “Sizlar Jastin Biberni qaytarib olganlaringizdan keyin!” – deya javob bergan.\nJastin Biber Kanada fuqarosi bo‘lib, AQShda yashash uchun istiqomat guvohnomasiga ega. U Brayan Nikko haziliga qanday munosabat bildirganligi noma’lum.\nAytib o‘tish kerakki, Jastin Biber sha’niga nisbatan bunday so‘zlar ba’zan hazil, ba’zan chin tarzida aytilib turadi. Joriy yilning yanvar oyi oxirida amerikaliklar hatto uni mamlakatdan haydab chiqarishni so‘rab AQSh prezidenti ma’muriyatiga iltimosnoma yo‘llashgan.", "category": "Madaniyat", "title": "Amerika tamaddixonasi kanadaliklarga Jastin Biberni qaytarib olishsa, yangi menyu taqdim etishga va’da berdi", "date": "03/31/2014", "url": "https://daryo.uz/2014/03/31/amerika-tamaddixonasi-kanadaliklarga-jastin-biberni-qaytarib-olishsa-yangi-menyu-taqdim-etishga-vada-berdi/"}
{"content": "Turinning “Yuventus” hamda Parijning PSJ klublari o‘zara himoyachilarini almashtiradigan bo‘ldi. Bu haqda italiyalik taniqli jurnalist Fabritsio Romano xabar berdi.\n\nUnga ko‘ra, Leven Kurzava PSJdan “Yuventus”ga o‘tadi. Leven Turin klubi bilan 2024-yil yoziga qadar shartnoma imzolaydi va yiliga 3,5 million yevro maosh oladi.\nTeskari yo‘nalishda Parijga yo‘l oladigan Mattia de Shilyo esa PSJ bilan 2024-yil yoziga qadar kelishuvga imzo chekadi. Uning maoshi esa yiliga 3 million yevroni tashkil qiladi.\nMa’lumot uchun, Mattia joriy mavsum “Yuventus” safida to‘qqizta o‘yin o‘tkazdi. Uning klub bilan shartnomasi 2022-yil yozida yakuniga yetadi. Himoyachining transferi 12 million yevroga baholanmoqda. Kurzava esa PSJ safida joriy mavsumda 14 ta o‘yin o‘tkazib, bitta golli uzatma berdi. Uning klub bilan bitimi 2020-yil yozida yakuniga yetadi.", "category": "Sport", "title": "PSJ va “Yuventus” futbolchi almashtiradigan bo‘ldi", "date": "01/25/2020", "url": "https://daryo.uz/2020/01/25/psj-va-yuventus-futbolchi-almashtiradigan-boldi/"}
{"content": "Germaniya politsiyasi Dortmundning “Borussiya” futbol klubi avtobusiga uyushtirilgan hujum ishi bo‘yicha gumonlanuvchi hibsga olinganini ma’lum qildi. Meduza’ning Germaniya Bosh prokuraturasi vakiliga asoslanib xabar berishicha, gumonlanuvchi diniy aqidaparastlar vakilidir, uning ismi aytilmayapti.\n\nQo‘lga olingan shaxsdan tashqari politsiya yana bir ekstremistni izlamoqda. Har ikkala gumonlanuvchining uylarida tintuv ishlari olib borilmoqda.\nBosh prokuraturaning ma’lum qilishicha, hujumning terrorchilikka yo‘nalgani asosida ish olib bormoqda, biroq hodisani hozircha rasman terakt deb baholagani yo‘q.\nXabar berishlaricha, avtobus oldidagi portlash joylarida diniy shiorlardan iborat uchta bir xil varaqa topilgan.\n11-aprel oqshomida “Borussiya” mehmonxonadan stadionga yo‘l olgan vaqtida futbolchilar avtobusi oldida uchta portlash yuz berdi. Hodisa oqibatida futbolchi Mark Bartra jabrlangan, uni operatsiya qilib ulgurishdi. Portlash oqibatida avtobusga hamrohlik qilgan politsiyachi ham jabrlangan.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "“Borussiya” avtobusiga uyushtirilgan hujum ishi bo‘yicha gumonlanuvchi qo‘lga olindi. U — diniy aqidaparast", "date": "04/12/2017", "url": "https://daryo.uz/2017/04/12/borussiya-avtobusiga-uyushtirilgan-hujum-ishi-boyicha-gumonlanuvchi-qolga-olindi-u-diniy-aqidaparast/"}
{"content": "“O‘zbekiston” xalqaro anjumanlar saroyida 5-dekabr, shanba kuni O‘zbekiston Konstitutsiyasi qabul qilingan kunning 23 yilligiga bag‘ishlangan tantanali yig‘ilish bo‘lib o‘tdi, deya xabar bermoqda O‘zMTRKning “O‘zbekiston” telekanali “Axborot” informatsion dasturi.\n\nUnda davlat va jamoat arboblari, fan, madaniyat va san’at namoyandalari, poytaxt jamoatchiligi, O‘zbekistonda faoliyat ko‘rsatayotgan xorijiy davlatlarning elchixonalari va xalqaro tashkilotlar vakolatxonalari vakillari ishtirok etdi.\nO‘zbekiston Prezidenti Islom Karimov tantanali yig‘ilishda ma’ruza qildi. Prezident kirib kelayotgan yangi — 2016-yilni O‘zbekistonda Sog‘lom ona va bola yili deb e’lon qilishni taklif etdi.\nO‘zbekiston Prezidentining bu taklifi yig‘ilganlar tomonidan gulduros qarsaklar bilan qo‘llab-quvvatlandi.\nMa’lumot uchun, O‘zbekistonda 1997-yildan boshlab har bir yilga shu davr ichida taraqqiyotning muhim yo‘nalishlarini ifoda etadigan nom berish an’anaga aylangan. 1997—2015-yillar oralig‘ida yillarga quyidagicha nom berilgan:", "category": "Mahalliy", "title": "O‘zbekistonda 2016-yil Sog‘lom ona va bola yili deb e’lon qilindi", "date": "12/05/2015", "url": "https://daryo.uz/2015/12/05/ozbekistonda-2016-yil-soglom-ona-va-soglom-bola-yili-deb-elon-qilindi/"}
{"content": "12-may kuni Shvetsiyaning Malmyo shahrida Eurovision-2013 (“Yevrovideniye”) 58-xalqaro qo‘shiqlar tanlovining rasmiy ochilishi bo‘lib o‘tdi.\n\nBarcha mamlakatlardan tashrif buyurgan tanlov ishtirokchilari an’anaviy tarzda qizil yo‘lakchalardan o‘tishdi. Ularni muhlislar va OAV hodimlari qarshi oldilar.\n\nMazkur tanlovda 42 ta mamlakat (Daniya, Rossiya, Xorvatiya, Rossiya, Belgiya, Serbiya, Avstraliya, Kipr, Shvetsariya, Vengriya va boshqalar) vakillari qatnashadilar va o‘z mahoratlarini namoyish etadilar. 14—16 may kunlari yarimfinal bosqichi o‘tkaziladi. 18-mayda esa final bosqichi bo‘lib o‘tadi va  Yevropaning 39 ta mamlakat vakillari g‘oliblik uchun bellashadilar.\nMa’lumot o‘rnida: Eurovision-2013 xalqaro tanloviga Shvetsiya bu yil 5-marta mezbonlik qilmoqda. 2012-yilda honanda Lorin “Eyforiya” qo‘shig‘i bilan o‘z yurtiga g‘alabani taqdim etgandi.\n\nJoriy yilda Lorinning o‘rnini qaysi mamlakat vakili egallarkin. Barchasi tez kunlarda ma'lum bo‘ladi. Kuzatamiz.", "category": "Madaniyat", "title": "Eurovision-2013 xalqaro tanloviga start berildi", "date": "05/14/2013", "url": "https://daryo.uz/2013/05/14/eurovision-2013-xalqaro-tanloviga-start-berildi/"}
{"content": "Britaniyalik yozuvchi Joan Rouling 48 metrlik “Amfitrita” yaxtasini 20 million dollarga sotuvga qo‘ydi. Bu haqda “TASS” xabar bermoqda.\n\nRouling 2016-yilning yanvarida yaxtani 29 million dollarga xarid qilgan edi. Hashamatli kemaning bu qadar tez sotilishi sabablari haqida yozuvchining o‘zi hech qanday izoh berganicha yo‘q.\nBeshta bo‘lmada o‘n nafar yo‘lovchini sig‘dira oladigan yaxta 2001-yilda qurilgan va dastlab “Anatoliya” deb nomlangan. 2006-yilda uni Gollivud aktyori Jonni Depp sotib olgan. Kema 2014-yilda yana sotilgan va hozirgi nomini olgan.\nJoan Rouling sehrgar bola Garri Potter haqidagi kitoblar turkumi bilan dunyo bo‘yicha mashhurlikka erishgan. The Sunday Times gazetasining ma’lum qilishicha, uning boyligi 600 million funt (taxminan 800 million dollar)ga baholanadi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Garri Potter haqidagi kitoblar muallifi Joan Rouling 48 metrlik yaxtasini 20 million dollarga sotuvga qo‘ydi", "date": "09/14/2016", "url": "https://daryo.uz/2016/09/14/garri-potter-haqidagi-kitoblar-muallifi-joan-rouling-48-metrlik-yaxtasini-20-million-dollarga-sotuvga-qoydi/"}
{"content": "AQSh prezidenti Donald Tramp ommaviy axborot vositalari (OAV)ni insoniyat dushmanlari deb atadi. Tramp bu haqda, “Gazeta.ru” xabariga ko‘ra, Konservativ siyosiy harakatlar konferensiyasidagi chiqishi davomida aytib o‘tgan.\nAyni vaqtda, AQSh prezidenti feyk (soxta) yangiliklar va umuman OAV o‘rtasida tafovutlar borligini ham qayd etib o‘tgan.\n“Men mediani insoniyat dushmanlari deb atadim, ular haqiqatan ham dushman. Ularning ishonchli manbalari yo‘q. Men matbuotga qarshi emasman, yaxshi hikoyalarni yaxshi ko‘raman, biroq men matbuotdagi feyk yangiliklarga qarshiman”, — dedi Tramp.\nAvvalroq Tramp AQShning bir qator yetakchi ommaviy axborot vositalarini Amerika xalqining dushmanlari deb e’lon qilgan edi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Tramp OAVni insoniyat dushmani deb atadi", "date": "02/24/2017", "url": "https://daryo.uz/2017/02/24/tramp-oavni-insoniyat-dushmani-deb-atadi/"}
{"content": "UEFA 2022-yilgi Yevropa Ligasi finali hamda 2023-yilgi Yevropa Superkubogiga mezbonlik qiluvchi shaharlar nomini e’lon qildi.\n\nUnga ko‘ra, Rossiyaning Qozon shahridagi “Qozon Arena” stadioni 2023-yilgi Yevropa Superkubogi bahsini o‘zida qabul qiladi. Yevropa Superkubogi — 2022 uchrashuvi Finlyandiyaning Xelsinki shahridagi Olimpiya stadionida bo‘lib o‘tadi.\nMa’lumot uchun, 2020-yilgi UEFA Superkubogiga Portudagi “Dragau” stadioni mezbonlik qiladi. 2021-yilgi bahsga esa Shimoliy Irlandiyaning Belfast shahri mezbon bo‘ladi.\nVengriya poytaxti Budapesht shahridagi “Pushkash Arena” stadioni esa 2022-yilgi Yevropa Ligasi finaliga mezbonlik qiladi. Yevropa Ligasining joriy mavsumdagi finaliga Polshaning Gdansk shahri mezbonlik qilsa, 2021-yilgi final Sevilyadagi “Ramon Sanches Pisxuan” arenasida bo‘lib o‘tadi.", "category": "Sport", "title": "2022 va 2023-yilgi UEFA Superkubogiga mezbonlik qiladigan stadionlar ma’lum bo‘ldi", "date": "03/03/2020", "url": "https://daryo.uz/2020/03/03/2022-va-2023-yilgi-uefa-superkubogiga-mezbonlik-qiladigan-stadionlar-malum-boldi/"}
{"content": "Bir paytlar mobil telefonlar bozorida yaqqol yetakchi sanalgan Nokia kompaniyasi so‘nggi yillarda tinmay o‘z o‘rnini yo‘qotib kelmoqda. Bunga sabab, Apple, Samsung va boshqa kompaniyalar o‘zlarining sensorli smartfonlari bilan muvaffaqiyatga erishmoqda, Nokia esa eski Symbian mobil operatsion tizimi bilan sensorli qurilmalar sohasida muvaffaqiyatsizlikka uchradi.\nShundan so‘ng, Nokia 2011-yilda Microsoft korporatsiyasi bilan strategik hamkorlik to‘g‘risida shartnoma imzolab, Windows Phone operatsion tizimi bazasida ishlovchi Lumia smartfonlarini bozorga chiqardi. Shunday bo‘lsa-da, Windows Phone hali-beri Android va iOS kabi yetakchi platformalar bilan raqobat qilishdan ancha olisda.\n\nNokia kompaniyasining rahbari Stiven Elop “El Pais” nashri savollariga javob berar ekan, kompaniya kelajakda Android bazasida ishlovchi qurilma chiqarishi mumkinligiga oid shunday deydi:\n“Hozirgi ekotizimlar bahsida biz urush quroli sifatida Windows Phone’dan foydalanyapmiz. Shu bilan birga, biz kelajak haqida, HTML5, Androidni nima kutayotganligi haqida ham qayg‘urmoqdamiz. Bugun biz Microsoft bilan hamkorlik qilyapmiz va bu hozircha bizni qoniqtirmoqda, ammo kelajakda hamma narsa bo‘lishi mumkin”.\n\nTan olish kerakki, O‘zbekistonda haligacha Nokia mahsulotlarining ishqibozlari anchagina topiladi. Shunday ekan, Nokia mabodo Android-smartfon chiqaradigan bo‘lsa, bu ular uchun ayni muddao bo‘larmidi.", "category": "Texnologiyalar", "title": "Nokia kelajakda Android-smartfon chiqarishi mumkin", "date": "01/09/2013", "url": "https://daryo.uz/2013/01/09/nokia-kelajakda-android-smartfon-chiqarishi-mumkin/"}
{"content": "Britaniyalik aktrisa Keyt Uinsletning tan olishicha, u “Kitobxon” filmidagi roli uchun olgan “Oskar” haykalchasini vannaxonada saqlaydi. Aktrisaning The New York Post’ga ma’lum qilishicha, u buni o‘z mehmonlari uchun maxsus uyushtirgan — ular vannaxonaga kirib, haykalchani qo‘lga olib, o‘zini taqdirlash marosimidek his qilishi mumkin.\n\n“Istalgan odam uni qo‘liga olib, ko‘zguga qarashi va: “O‘g‘lim va otamga rahmat!..”, — qabilida bir nima deyishi mumkin. Kimdir shunday qilsa, darrov bilinadi — u vannaxonada uzoq qolib ketib, qizargan yuzlari bilan chiqib keladi. Bu juda qiziq!”, — dedi aktrisa.\nUinslet 2009-yili “Kitobxon” filmidagi ishtiroki uchun “Eng yaxshi ayol roli” yo‘nalishida “Oskar” mukofotiga loyiq topilgandi. Aktrisa yaqin vaqt ichida rejissor Denni Boyl tomonidan suratga olingan “Stiv Jobs” filmida paydo bo‘ladi — film 12-noyabr kuni prokatga chiqadi.", "category": "Madaniyat", "title": "Keyt Uinslet nima uchun “Oskar” haykalchasini vannaxonada saqlashini tushuntirdi", "date": "09/30/2015", "url": "https://daryo.uz/2015/09/30/keyt-uinslet-nima-uchun-oskar-haykalchasini-vannaxonada-saqlashini-tushuntirdi/"}
{"content": "Yaman poytaxti Sano sharqidagi terakt oqibatida 4 kishi halok bo‘ldi. Bu haqda “TASS” xabar bermoqda.\n\nPortlash Mag‘rib viloyatining shu nomli ma’muriy markazida ro‘y berdi. Qo‘lbola bomba bundan bir necha kun avval halok bo‘lgan mamlakat qurolli kuchlari 3-harbiy okrugi qo‘mondoni, general-mayor Abd Rabbo ash-Shaddodiyni xotirlash marosimi o‘tkazilayotgan chodirda sodir bo‘ldi.\nMarosimda mahalliy rasmiylar va armiya qo‘mondonligi vakillari qatnashgan. Halok bo‘lganlar orasida marosimni tashkil etgan generalning akasi ham borligi bildirilmoqda.", "category": "Dunyo", "title": "Yamanning Mag‘rib viloyatidagi terakt oqibatida 4 kishi halok bo‘ldi", "date": "10/15/2016", "url": "https://daryo.uz/2016/10/15/yamanning-magrib-viloyatidagi-terakt-oqibatida-4-kishi-halok-boldi/"}
{"content": "Bugun, 2-mart kuni Osiyo Chempionlar Ligasi “C” guruhi 2-turi doirasida Saudiya Arabistonining “Al-Hilol” jamoasi o‘z maydonida Toshkentning “Paxtakor” klubini qabul qiladi. Mazkur uchrashuv oldidan tashkil etilgan matbuot anjumanida “Paxtakor” ustozi No‘mon Hasanov va yarim himoyachi Suhrob Berdiyev ishtirok etdi, deb xabar beradi klub matbuot xizmati.\n\n- “Al Hilol” Osiyoning eng kuchli klublaridan biri sanaladi. O‘yinga kelsak, biz g‘alaba uchun keldik. Chiroyli futbol ko‘rsatib, muxlislarni xursand etishni xohlaymiz. Toshkentda bo‘lib o‘tgan o‘yinning birinchi bo‘limida bizda yaxshi imkoniyatlar bo‘ldi, biroq ulardan foydalana olmadik. Ikkinchi bo‘limda esa yigitlar xarakter ko‘rsatishdi. Butun bellashuv davomida faollik ko‘rsatib, hujumkor futbol namoyish etishning imkoni yo‘q. Jamoamizda biz amal qiladigan o‘yin falsafasi mavjud. Uni yanada shakllantirishga intilamiz, — deydi No‘mon Hasanov.\n- Raqib kuchli, lekin biz o‘yinga juda yaxshi tayyorlandik. Bahsning ahamiyatini yaxshi tushunib turibmiz. Ichki chempionatda mavsumni hali boshlamadik, biroq shunday o‘yinlar bizga ishonch keltiradi. Osiyo Chempionlar Ligasidagi tajriba ichki musobaqalarda asqotadi. Murabbiylar ko‘rsatmalarini bajarib, uchrashuvda zafar quchishga harakat qilamiz, — deydi “Paxtakor” yarim himoyachisi Suhrob Berdiyev.\nMa’lumot uchun, “Al-Hilol” — “Paxtakor” uchrashuvi bugun, 2-mart kuni Ar-Riyod shahridagi Prince Faisal bin Fahd Stadium stadionida bo‘lib o‘tadi. Uchrashuv Toshkent vaqti bilan 22:30 da start oladi.", "category": "Sport", "title": "No‘mon Hasanov: “Al-Hilol”ga qarshi chiroyli futbol ko‘rsatib, muxlislarni xursand qilishni xohlaymiz", "date": "03/02/2016", "url": "https://daryo.uz/2016/03/02/nomon-hasanov-al-hilolga-qarshi-chiroyli-futbol-korsatib-muxlislarni-xursand-qilishni-xohlaymiz/"}
{"content": "O‘zbekiston Respublikasi Vazrilar Mahkamasining 2017-yil 2-martdagi 116-son qaroriga muvofiq amaldagi milliy haydovchilik guvohnomalarini yangi namunadagi milliy haydovchilik guvohnomalariga almashtirish 2019-yil 1-yanvar — 2020-yil 31-dekabr davrida — eski namunadagi barcha milliy haydovchilik guvohnomalari uchun, ularning berilgan sanasidan qat’i nazar — majburiy tartibda amalga oshirilishi hamda 2021-yil 1-yanvardan eski namunadagi milliy haydovchilik guvohnomalari haqiqiy emasligi belgilangan, deb xabar berdi Davlat xizmatlari agentligi matbuot xizmati.\n\nHozirgi vaqtda Toshkent shahrida 1 milliondan ortiq eski namunadagi haydovchilik guvohnomalari yangi namunadagisiga almashtirilmagan bo‘lib, mazkur haydovchilik guvohnomalarini 2020-yilning oxiriga qadar almashtirish majburiy hisoblanadi.\nMazkur haydovchilik guvohnomalarini 2020-yilning oxirigacha, ya’ni 24 oy va har bir ish kunida almashtirilganida kamida 2200 – 2500 ta atrofida fuqarolarning haydovchilik guvohnomalarini almashtirish talab etiladi.\nBiroq, bugungi kunda Davlat xizmatlari markazlari orqali kundalik 500 - 600 ta atrofida haydovchilik guvohnamalari almashtirilmoqda va mazkur davr mobaynida 85 mingdan ortiq fuqarolarning haydovchilik guvohnomalari almashtirilishiga erishildi xolos. Shu sababli, 2019-yilning ikkinchi yarmi va 2020-yil davomida mazkur davlat xizmatiga aholi o‘rtasida talab keskin oshib ketishi kutilmoqda. Oqibatda Davlat xizmatlari markazlarida yana navbatlar ko‘payib, tartibsizliklar va fuqarolar o‘rtasida turli tushunmovchiliklar yuzaga kelishi va belgilangan muddatda fuqarolar haydovchilik guvohnomalarini yangi namunadagisiga almashtirishga erishilmaydi.\nFuqarolar Davlat xizmatlari markazlarida yangi namunadagi haydovchilik guvohnomalarini olishi mumkin.\nMa’lumot tariqasida, milliy haydovchilik guvohnomalari yangi namunadagisiga Toshkent shahrining Mirobod, Mirzo Ulug‘bek, Uchtepa, Shayxontohur, Yunusobod, Yakkasaroy va Yashnobod tuman Davlat xizmatlari markazlarida soddalashtirilgan tartibda, ya’ni murojaatchilarning doimiy yashash manzilidan qat’iy nazar, pasport va eski namunadagi haydovchilik guvohnomasi hamda uning taloni, shuningdek EKOIHning 70 foizi miqdorida to‘lov amalga oshirilganligini tasdiqlovchi hujjatlar taqdim etilganda amalga oshirilishi ma’lum qilinadi.", "category": "Mahalliy", "title": "Eski namunadagi milliy haydovchilik guvohnomalari 2021-yil 1-yanvargacha amal qiladi", "date": "01/21/2019", "url": "https://daryo.uz/2019/01/21/eski-namunadagi-milliy-haydovchilik-guvohnomalari-2021-yil-1-yanvargacha-amal-qiladi/"}
{"content": "“Yulduzlar jangi” kinosagasining 7-epizodi chiptalar sotuvidan 100 million dollardan ortiq mablag‘ to‘pladi, deb xabar beradi Variety. Aksariyat muxlislar chiptalarni premyera va birinchi dam olish kunlari namoyishi uchun xarid qildi.\n\nEkspertlar ushbu fantastik film AQShda 200 million dollardan ortiq mablag‘ bilan start olishini bashorat qilmoqda. Ta’kidlash joizki, filmni ishlab chiqarish uchun ham aynan shuncha mablag‘ sarflangan.\nDisney studiyasi vakillari hali ko‘plab kinoteatrlarda bo‘sh o‘rinlar borligini ma’lum qilib, film ishqibozlarini ularni band qilib qo‘yishga undamoqda. Kinozallar sohiblari ham talabga javob berish uchun “Yulduzlar jangi” namoyishlar jadvaliga qo‘shimcha seanslarni kiritmoqda.\n“Yulduzlar jangi” filmining yopiq namoyishi 14-dekabr kuni Los-Anjelesda bo‘lib o‘tdi. AQShda kinokartina keng prokatga 18-dekabrdan, Rossiyada esa bir kun oldin, ya’ni 17-dekabr kuni chiqadi.", "category": "Madaniyat", "title": "“Yulduzlar jangi” chiptalar sotuvidan 100 million dollardan ortiq ishladi", "date": "12/16/2015", "url": "https://daryo.uz/2015/12/16/yulduzlar-jangi-chiptalar-sotuvidan-100-million-dollardan-ortiq-ishladi/"}
{"content": "Rossiyaning Astraxan viloyatining Yenotayev tumanida O‘zbekiston fuqaro ustida sud hukmi o‘qildi, deb xabar bermoqda “Astravolga.ru”. U ayol kishini zo‘rlashga urinishda aybdor deb topilgan.\nVoqea 10-avgust kuni sodir bo‘lgan. O‘zbekistonlik bo‘lgan 37 yoshli mast erkak 36 yoshli mahalliy ayolning uyiga bostirib kirib unga tashlangan.\n“Ayblanuvchi ayolni yerga yotqizgan va uni zo‘rlamoqchi bo‘lgan, ammo ayol qarshilik ko‘rsatgan. Uning yordam so‘rab baqirganini eshitgan jabrlanuvchi ayol dugonasining o‘g‘li yordamga yetib kelgandan so‘ng erkak uni qo‘yib yuborgan”, — deyiladi Astraxan viloyati tergov qo‘mitasi matbuot xizmati xabarida.\nSud O‘zbekiston fuqarosini aybdor deb topib, unga 3 yil-u 6 oy muddatga ozodlikdan mahrum qilish jazosini tayinlagan.\nMavzuga doir: Rossiyaning Astraxan viloyatida 25 nafar o‘zbekistonlik qullikdan ozod qilindi", "category": "Mahalliy", "title": "Rossiyaning Astraxan viloyatida 36 yoshli ayolni zo‘rlaganlikda ayblangan o‘zbekistonlik ozodlikdan mahrum etildi", "date": "11/07/2019", "url": "https://daryo.uz/2019/11/07/rossiyaning-astraxan-viloyatida-36-yoshli-ayolni-zorlaganlikda-ayblangan-ozbekistonlik-ozodlikdan-mahrum-etildi/"}
{"content": "“Barselona” va “Sevilya” Tbilisida UEFA Superkubogi tarixidagi eng ko‘p to‘p kiritilgan uchrashuvni o‘tkazdi, deb xabar qiladi “Stadion.uz”.\n\nBu uchrashuvda yana 10 ta rekord o‘rnatildi yoki takrorlandi.\n- Lionel Messi dublga erishib, yevrokuboklardagi gollar soni bo‘yicha Krishtianu Ronalduga yetib oldi (80 gol);\n- Uchinchi daqiqada Ever Banega kiritgan gol UEFA Superkubogi tarixidagi eng tezkor gol bo‘ldi;\n- Dani Alves UEFA Superkubogini besh marta qo‘lga kiritgan Paolo Maldinining rekordini takrorladi;\n- “Barselona” bosh murabbiyi Luis Enrike futbolchi va murabbiy sifatida UEFA Superkubogini qo‘lga kiritgan beshinchi kishiga aylandi. Avval bu natijaga Yoxan Kroyf, Xosep Gvardiola, Karlo Anchelotti va Diyego Simeone erishgan edi;\n- “Barselona” beshinchi marta UEFA Superkubogini qo‘lga kiritib, “Milan”ning natijasini takrorladi;\n- Kataloniyaliklar to‘qqizinchi marta Superkubok finalida o‘ynadi;\n- “Barsa” UEFA Superkubogi bir uchrashuvli formatga o‘tganidan beri finalda 5 ta gol urgan birinchi jamoa bo‘ldi;\n- “Sevilya” finalda yutqazgan jamoalar ichida eng ko‘p gol kiritgan klub bo‘ldi;\n- “Sevilya” Superkubokda uch to‘p farqini yo‘q qilgan birinchi jamoa bo‘ldi.\n- Eng asosiysi Tbilisidagi “Dinamo-Arena” stadionida neytral maydonda o‘tkazilgan bir uchrashuvga muxlislar tashrifi bo‘yicha rekord o‘rnatildi — 51490 tomoshabin.", "category": "Sport", "title": "“Barselona” — “Sevilya” o‘yinida 11 rekord o‘rnatildi", "date": "08/12/2015", "url": "https://daryo.uz/2015/08/12/barselona-sevilya-oyinida-11-rekord-ornatildi/"}
{"content": "Qatar fuqarolari bir qator arab mamlakatlari bilan diplomatik aloqalar uzilgach, oziq-ovqatlar tanqisligi kelib chiqishidan xavfsirab, ommaviy tarzda mahalliy do‘konlardan mahsulotlar sotib olishni boshladi, deb yozadi “Gazeta.ru”.\n\n“Supermarketlardan sut, guruch, tuxumni mashina-mashina qilib olib ketishmoqda”, — deb xabar qilmoqda mahalliy OAVlar. Qatar oziq-ovqatlarning 90 foizdan ortig‘ini import qilib oladi, shuning ahamiyatli qismi Saudiya Arabistoni bilan chegara orqali yetkazib beriladi, u esa yopilgan. Eron mamlakatga Ormuz bo‘g‘ozi orqali oziq-ovqat yetkazishni ko‘paytirishga va’da berdi.\n\n\n\n\n\n\n\n\n", "category": "Dunyo", "title": "Qatar aholisi sarosimaga tushib, ommaviy tarzda do‘konlardan mahsulotlarni sotib olishni boshladi (foto)", "date": "06/07/2017", "url": "https://daryo.uz/2017/06/07/qatar-aholisi-sarosimaga-tushib-ommaviy-tarzda-dokonlardan-mahsulotlarni-sotib-olishni-boshladi-foto/"}
{"content": "Internetda Amerikaning AT&T operatori uchun mo‘ljallangan Samsung Galaxy S5 Active’ga tegishli fotosurat va videolar paydo bo‘ldi. Bu haqda Mail.ru xabar berdi.\n\nUlar orqali ma’lum bo‘lishicha, Active-versiyaning oddiy Galaxy S5’dan asosiy farqi – rezinalangan korpus va haqiqiy tugmalar (sensorli emas). Buning natijasida u kattaroq o‘lchamga ega bo‘ldi. U yanada kuchliroq IP68 namlikdan himoya tizimi bilan ta’minlangan (Galaxy S5 da IP67).\n\nYangi smartfonning qolgan xususiyatlari Galaxy S5 bilan o‘xshash bo‘lib, bular 5,1 dyuymli displey, 2 Gb tezkor, 16 Gb ichki xotira, to‘rt yadroli Qualcomm Snapdragon 801 protsessori va 16 megapikselli kameradir.\nSamsung Galaxy S5 kompaniya flagmanining premium-versiyasi – Galaxy S5 Prime bilan birga taqdim etilishi kutilmoqda.", "category": "Texnologiyalar", "title": "Samsung yangi rezinalangan Galaxy S5 Active smartfonini chiqaradi", "date": "05/22/2014", "url": "https://daryo.uz/2014/05/22/samsung-yangi-rezinalangan-galaxy-s5-active-smartfonini-chiqaradi/"}
{"content": "Nargiz Zokirova “Rossiya 1” telekanali orqali namoyish etilayotgan “Glavnaya ssena” (“Bosh sahna”) loyihasidagi ishtirokini to‘xtatishga qaror qildi. Musiqiy shouning efirga uzatilgan to‘rtta dasturidan so‘ng xonanda boshlovchilikni davom ettirishdan bosh tortgan. Bu haqda “Super” xabar bermoqda.\n\n“Ekranda ko‘rganim va suratga olish jarayonida guvoh bo‘lganim bu ko‘rsatuv haqidagi tasavvurlarimga mutlaqo to‘g‘ri kelmadi, — deya ta’kidlagan Nargiz Zokirova. —Ushbu shou mualliflari va ishtirokchilariga hurmatim baland, ammo boshlovchi emas, qo‘shiqchi ekanligim baribir o‘zini bildiryapti. Qachondir yana boshlovchilikka qo‘l urgan taqdirimda ham, boshqa musiqali shouni tanlasam kerak”.\nEslatib o‘tamiz, oldinroq xonanda boshlovchi rolida o‘zini noqulay sezayotgani, bu uning uchun qiyin sinov bo‘layotgani haqida aytib o‘tgan edi.", "category": "Madaniyat", "title": "Nargiz Zokirova “Glavnaya ssena” loyihasini tark etishini e’lon qildi", "date": "10/04/2015", "url": "https://daryo.uz/2015/10/04/nargiz-zokirova-glavnaya-ssena-loyihasini-tark-etishini-elon-qildi/"}
{"content": "Apple kompaniyasining yangi iPhone 6 smartfonini “o‘ldirish” uchun taqdim etilishi xabar qilingan Samsung Galaxy Alpha smartfonining taqdimoti 13-avgust kuni bo‘lib o‘tadi. Bu haqda Phonearena.com sayti ma’lumotiga asoslanib “Parol” nashri xabar berdi.\n\nGalaxy Alpha smartfoni alyumin korpusga ega bo‘lib, unda 4,8 dyuym, 720×1280 pikselli displey,  sakkiz yadroli Exynos 5433 protsessori, 2 megapikselli old va 12 megapikselli orqa kamera, 2 Gb tezkor va kengaytirib bo‘lmaydigan 32 Gb ichki xotira, Android 4.4.4 KitKat operatsion tizimi o‘rnatilgan.\n\nEslatib o‘tamiz, Samsung kompaniyasi joriy yilda plastmassa bo‘lmagan smartfon taqdim etishga va’da bergan edi. Bu xabardan so‘ng Galaxy Alpha smartfoni yoki 3-sentabr kuni e’lon qilinishi xabar qilingan Galaxy Note 4 planshetofonidan biri metal korpusga ega bo‘lishi kutilayotgan edi.", "category": "Texnologiyalar", "title": "iPhone 6’ni “o‘ldirish”i xabar qilingan Samsung Galaxy Alpha smartfoni 13-avgust kuni taqdim etiladi", "date": "08/02/2014", "url": "https://daryo.uz/2014/08/02/iphone-6ni-oldirishi-xabar-qilingan-samsung-galaxy-alpha-smartfoni-13-avgust-kuni-taqdim-etiladi/"}
{"content": "Saraton xastaligi oqibatida vafot etgan britaniyalik musiqachi Devid Boui rafiqasi va ikki farzandiga 100 million dollar qoldirgan. Bu haqda New York Daily News nashri ma’lumotiga tayanib, “Vesti.ru” xabar beradi.\n\nBu uning vasiyatidan ma’lum bo‘lgan. Yana ikki million dollarni artist uzoq yillar davomida uning do‘sti va shaxsiy yordamchisi bo‘lgan Korin Shvabga ajratgan. O‘g‘lining enagasi bo‘lgan shveysariyalik boshqa do‘sti – Maryon Skenega ham million qoldirgan.\nMa’lum bo‘lishicha, Boui o‘zining oxirgi istagida xokining buddistlar taomiliga ko‘ra, Balida sochib yuborilishini xohlashini bildirgan.\nBouining o‘limidan so‘ng, AQShda uning qo‘shiqlari va albomlarining sotuvi besh ming foizga oshgan.", "category": "Madaniyat", "title": "Devid Boui oilasiga 100 million dollar qoldirgan", "date": "01/31/2016", "url": "https://daryo.uz/2016/01/31/devid-boui-oilasiga-100-million-dollar-qoldirgan/"}
{"content": "25-may, shanba kuni futbol bo‘yicha Germaniya Kubogi final uchrashuvi bo‘lib o‘tadi.\n\nUnda joriy mavsum Bundesliga chempionligini qo‘lga kiritgan Myunxenning “Bavariya” klubi “Leypsig”ga qarshi maydonga tushadi. Bellashuv Toshkent vaqti bilan soat 23:00 da boshlanadi.\nEslatib o‘tamiz, myunxenliklar musobaqa yarim finalida “Verder”ni 3:2 hisobida mag‘lubiyatga uchratgan bo‘lsa, “Leypsig” safarda “Hamburg”dan ustun kelgandi (3:1).\nGermaniya Kubogi\nFinal bahsi\n25-may, shanba", "category": "Sport", "title": "“Leypsig”—“Bavariya”. Bugun Germaniya Kubogi g‘olibi aniqlanadi", "date": "05/25/2019", "url": "https://daryo.uz/2019/05/25/leypsig-bavariya-bugun-germaniya-kubogi-golibi-aniqlanadi/"}
{"content": "O‘zbekiston va Markaziy Osiyoning yetakchi dizayn agentliklaridan biri Brandbox Branding o‘zining besh yilligini nishonladi. Bu yillar davomida agentlik xalqaro reklama biznesida munosib o‘ringa ega bo‘ldi — u World Of AdAsia sayti tomonidan tuzib boriladigan reytingda 2014-yili Markaziy Osiyoning eng yaxshi besh agentligidan biri deb topildi.\n\n2010-yilda tashkil topgan Brandbox Branding agentligi bugungi kunda reklama sanoatida o‘z o‘rniga ega. Bundan tashqari, agentlik hamkorlarining ishonchi va hurmatiga sazovor bo‘lgan.\n\nAgentlikning asosiy faoliyati — dizayn va reklama sohasidagi xizmatlar. Brandbox Branding logotip va firma stilini yaratish, qadoq va yorliqlar dizayni, katalog, taqvim, yillik hisobotlar dizayni hamda reklama kampaniyalarini yaratish kabi xizmatlarni taqdim etadi.\n\nBugungi kungacha kompaniya o‘z ixtisosligi bo‘yicha 200 dan ortiq loyihalarni muvaffaqiyatli amalga oshirgan.\nUzcard, “Agrobank”, “Korzinka.uz” supermarketlar tarmog‘i, Bookcafe va yana ko‘plab kompaniyalar Brandbox Branding’ning mijozlaridir.\n\nBrandbox Branding Red Jolbors Fest (Bishkek, Qirg‘iziston) reklama festivali, Kiyev xalqaro reklama festivali va AdStars (Seuldagi xalqaro reklama festivali) laureati hisoblanadi.\n\nAgentlik bazasida O‘zbekistondagi birinchi Reklama va dizayn maktabi tashkil etildi. Maktab mazmunga boy ta’lim dasturi, ekspertlar bilan jonli muloqot va kasbingizga maksimal ravishda sho‘ng‘ish imkonini beradi.\nReklama huquqi asosida", "category": "Texnologiyalar", "title": "Brandbox Branding dizayn agentligi o‘zining besh yilligini nishonladi", "date": "10/07/2015", "url": "https://daryo.uz/2015/10/07/brandbox-branding-dizayn-agentligi-ozining-besh-yilligini-nishonladi/"}
{"content": "Instagram’iga 8 million kishi obuna bo‘lgan niderlandiyalik futbolchi va taniqli bloger Demi de Zeuv ijtimoiy tarmoqlarda faol bo‘lishning teskari tomonini ko‘rsatib berdi, deb yozadi “Hi-tech.mail.ru”.\n\nAgar smartfondagi bildirishnomalar o‘chirib qo‘yilmasa, ekran abadiy dvigatelni eslatadi. Bloger o‘z Twitter’iga “quturib” ishlayotgan smartfoni videosini joyladi.\n“Instagram’da 8 million obunachi o‘qiydigan post yozganda mana shunaqa bo‘ladi”, — deya izohladi u o‘z videosini.\n", "category": "Texnologiyalar", "title": "Taniqli bloger nima uchun smartfonida bildirishnomalarni o‘chirib qo‘yishini ko‘rsatib berdi (video)", "date": "01/13/2016", "url": "https://daryo.uz/2016/01/13/taniqli-bloger-nima-uchun-smartfonida-bildirishnomalarni-ochirib-qoyishini-korsatib-berdi-video/"}
{"content": "Jinoyat ishlari bo‘yicha Farg‘ona viloyati Buvayda tuman sudi tomonidan o‘z farzandining o‘limiga sababchi bo‘lgan ayolga jazo tayinlandi. Bu haqda “Daryo” muxbiri Azizbek Ermatov xabar bermoqda.\n1981-yilda tug‘ilgan ayol birinchi oilasidan ajrashgan, 2 nafar farzand ko‘rgan. Ayol shar’iy nikoh asosida ikkinchi marta turmush qurganida eri boshqa farzand ko‘rishni xohlamasligini aytgan.\nShu sababdan ayol homilador bo‘lib qolganligini bilsa-da, bu haqda hech kimga aytmay yuravergan. Qishloq oilaviy poliklinikasi doyasi homiladorlarga xos belgilarni mutaxassis sifatida sezib, ko‘cha-ko‘yda bir necha marta undan hol-ahvol so‘raydi. Ammo ayol undan haqiqatni yashirgan.\n2018-yil 1-fevralda uyda bir o‘zi qolgan ayol hech kimning yordamisiz hojatxonada o‘g‘il farzandni dunyoga keltirgan. Ayol uni parvarish qilmay, o‘zining kiyimi bilan chaqaloqning butun tanasi va yuz qismini o‘rab, harorati sovuq bo‘lgan xonaga yashirib qo‘yishi natijasida chaqaloq vafot etgan.\nAyol uyida jasadni 3 kun hech kimga bildirmay saqlab kelgan. 3 kundan so‘ng poliklinika doyasi voqeadan xabar topgan va ayol qo‘lga olingan.\nSudda ayblanuvchining turmush o‘rtog‘i, uning o‘gay o‘g‘li, uchastka hamshirasi va bir qancha guvohlarning ko‘rsatmalari tinglangan.\nSudlanuvchi Jinoyat Kodeksining 99-moddasi (onaning o‘z chaqalog‘ini qasddan o‘ldirishi) bo‘yicha aybdor deb topildi va unga tegishli jazo tayinlandi.", "category": "Mahalliy", "title": "Chaqalog‘ini o‘ldirib, 3 kun davomida jasadini yashirib kelgan ona jazoga tortildi", "date": "07/12/2018", "url": "https://daryo.uz/2018/07/12/chaqalogini-oldirib-3-kun-davomida-jasadini-yashirib-kelgan-ona-jazoga-tortildi/"}
{"content": "7-sentabr kuni Abu Dabi shahrida bo‘lib o‘tgan UFC 242 musobaqasining eng yaxshi jangi aniqlandi. Bu haqda UFC prezidenti Deyna Uayt ma’lum qildi.\n\n“Habib oqshomning eng yaxshi jangi uchun qo‘shimcha bonus oladi. Bu qoyilmaqom jang bo‘ldi. Habib—Porye jangi boshqalarnikidan ustun bo‘ldi. Porye Habibni “qatl etish”ga harakat qildi. Hamma ham Habibdek turib bera olmaydi. Oddiy odamlar bunday holatda o‘zidan ketib qolishi aniq, ammo Habib emas”, — deydi Deyna Uayt.\nShu tariqa, UFC 242 musobaqasining eng yaxshi jangi sifatida Habib—Porye to‘qnashuvi e’tirof etildi.\nMavzuga doir: Nurmagomedov Poryega qarshi jangdan rekord darajada gonorar oldi", "category": "Sport", "title": "UFC 242 musobaqasining eng yaxshi jangi ma’lum bo‘ldi", "date": "09/08/2019", "url": "https://daryo.uz/2019/09/08/ufc-242-musobaqasining-eng-yaxshi-jangi-malum-boldi/"}
{"content": "7-dekabr kuni Konstitutsiyasi kuni munosabati bilan Oliy Majlisi Senati a’zolari va Qonunchilik palatasi deputatlari harbiy orkestr sadolari ostida Mustaqillik va ezgulik monumenti poyiga gul qo‘yish marosimida ishtirok etdi. Bu haqda O‘zA xabar berdi.\n\n\n\n\n", "category": "Mahalliy", "title": "Deputatlar Mustaqillik va ezgulik monumenti poyiga gulchambarlar qo‘ydi (foto)", "date": "12/07/2018", "url": "https://daryo.uz/2018/12/07/deputatlar-mustaqillik-va-ezgulik-monumenti-poyiga-gulchambarlar-qoydi-foto/"}
{"content": "Estradamizning latofatli xonandalaridan biri Rayhon fevral oyida o‘zining muxlislari uchun uzoq kutilgan konsert dasturini namoyish etadi. Mazkur konsert oldidan xonanda tomonidan kutilmagan tuhfa sifatida duet tarona “O‘zbegim taronasi” radiosi orqali taqdim etildi, deb xabar bermoqda “Popcorn.uz”.\n\nDuetdosh esa deyarli barchaning sevimli xonandasiga aylanishga ulgurgan Tohir Sodiqov. FM 101.00 to‘lqinida ilk bora jarang sochgan qo‘shiq “Indamay” deya nomlanib, yo‘nalish va musiqa jihatdan ilk notalaridanoq tinglovchi e’tiborini tortadi.\nPinhona muhabbat va aytilmagan so‘zlar, ichki hissiyotlar jo‘sh urgan taronaning “O‘zbegim Taronasi” radiosida premyerasi berilgach, turli fikrlar qabul qilindi.\n\nAsosan “nihoyat Rayhondan ham, Tohir Sodiqovdan ham biz kutgan qo‘shiq” deya ta’rif berilgan duet tarona uchun hatto estradamizning ko‘plab yulduzlari ham baho berishdi. O‘zining ohanggi bilan dilga manzur kelishi ham e’tirof etildi.", "category": "Madaniyat", "title": "Xonanda Rayhon Tohir Sodiqov bilan duet kuyladi", "date": "01/30/2015", "url": "https://daryo.uz/2015/01/30/xonanda-rayhon-tohir-sodiqov-bilan-duet-kuyladi/"}
{"content": "“Terabayt.uz” Toshkentning “Malika” savdo markazida sotilayotgan uy kinoteatri va televizorlarning 28-iyul holatiga ko‘ra narxlarini e’lon qildi.\n\nUy kinoteatri:\nSony N9200 – 5 715 000 so‘m\nSony N8100 – 5 334 000 so‘m\nSony N6100 – 4 318 000 so‘m\nSony E4100 – 3 365 000 so‘m\nSony E3100 – 2 980 000 so‘m\nSony E2100 – 2 286 000 so‘m\nSony Saundbarlari:\nSony CT-380 – 2 540 000 so‘m\nSony CT-770 – 3 175 000 so‘\nLG televizorlari:\nLG 32 – 1 555 000 so‘m\nLG 42 – 2 540 000 so‘m\nSamsung televizorlari:\nSamsung 32 – 1 555 000 so‘m\nSamsung 40 – 2 500 000 so‘m\nSamsung 48 – 3 175 000 so‘m\nPanasonic televizorlari:\nPanasonic 40 (smart reader) – 3 873 000 so‘m\nPanasonic 42 (smart reader) – 4 635 000 so‘m\nPanasonic 50 (smart reader) – 5 588 000 so‘m\nRosso televizorlari:\nRosso 32 – 1 206 000 so‘m\nRosso 42 – 1 841 000 so‘m\nRoison televizorlari:\nRoison 32 – 1 200 000 so‘m\nRoison 43 – 2 120 000 so‘m\nArtel televizorlari:\nArtel 24 – 850 000 so‘m\nArtel 28 – 1 120 000 so‘m\nArtel 32 – 1 220 000 so‘m\nArtel 43 – 2 000 000 so‘m\nRo‘yxatda keltirilgan qurilmalarni ko‘rsatilgan narxlarda sotib olishga “Daryo” nashri kafolat bermaydi. Qurilmalar va ularning narxlari haqidagi axborot faqat tanishish uchun taqdim etilgan.", "category": "Texnologiyalar", "title": "“Malika” savdo markazida sotilayotgan uy kinoteatri va televizorlarning narxlari e’lon qilindi", "date": "07/29/2016", "url": "https://daryo.uz/2016/07/29/malika-savdo-markazida-sotilayotgan-uy-kinoteatri-va-televizorlarning-narxlari-elon-qilindi/"}
{"content": "Forbes musiqa biznesidagi ayollar daromadini hisoblab chiqdi.\n\nJurnalistlarning fikricha, 2013-yilda 125 million dollar daromad bilan ro‘yxatning ilk pog‘onasidan butun dunyoga mashhur Madonna joy oldi. Uning ortidan 80 million dollar mablag‘ bilan Ledi Gaga o‘rin egalladi.\nEng ko‘p daromadlilar uchligini 55 million dollar bilan kantri-qo‘shiqchi Teylor Svift yopib berdi.\nReytingdan shuningdek, Beyonse (53 million dollar bilan 4-o‘rin), Jennifer Lopez (45 million dollar bilan 5-o‘rin), Kerri Andervud (31 million dollar bilan 9-o‘rin) joy oldi.\nTa’kidlash joizki, amerikalik Britni Spirs ro‘yxatdagi o‘nlikka ham kirmadi.", "category": "Madaniyat", "title": "Madonna 125 million dollar daromad bilan Forbes reytingida yetakchilik qildi", "date": "12/12/2013", "url": "https://daryo.uz/2013/12/12/madonna-125-million-dollar-daromad-bilan-forbes-reytingida-yetakchilik-qildi/"}
{"content": "Iyun oyining ilk kunlarida boshlangan shiddatli yomg‘irning to‘xtovsiz yog‘ishi natijasida Yevropaning ko‘plab mamlakatlari suv tagida qolmoqda.\n\nAyniqsa, Germaniyaning Bavariya, Drezden, Saksoniya, Vaden-Vyutemburg kabi shaharlari aholisi aziyat chekmoqda. Kuchli suv toshqini bir insonni hayotdan olib ketdi, ikki kishi bedarak yo‘qoldi. Binolarning 1-qavati deyarli suvga g‘arq bo‘ldi.\n\n\n\nChexiyada ham kuchli suv toshqini oqibatida aholini evakuatsiya qilish ishlari boshlab yuborilgan.\n\n\nMamlakat hukumati suv toshqini oqibatida yetkazilgan zararlarni qoplash va qayta ta’mirlash ishlariga 270 million AQSh dollari hisobida mablag‘ ajaratadigan bo‘ldi. Vltava daryosining sathi bir soat ichida 20 santimetrgacha ko‘tarilmoqda. So‘nggi xabarlarga qaraganda, mamlakat poytaxti Pragada suv toshqini natijasida 6 kishi hayotdan ko‘z yumdi.\n\n\n\nMaqolani tayyorlashda rian.ru, newsru.com saytlarining xabarlaridan foydalanildi.", "category": "Dunyo", "title": "Yevropa mamlakatlari — suv ostida ", "date": "06/05/2013", "url": "https://daryo.uz/2013/06/05/yevropa-mamlakatlari-suv-ostida-qolmoqda/"}
{"content": "Britaniya bosh vaziri Tereza Mey 17-yanvar, seshanba kuni mamlakatning Yevropa tovarlar va xizmatlar bozorini tark etish hamda Yevroittifoq bilan yangidan hamkorlik shartlari haqida muzokaralarni boshlash niyatlari haqida ma’lum qiladi, deb yozadi “Interfaks” Bloomberg’ga tayanib. Shu tariqa, Buyuk Britaniya savdo blokidan “qisman chiqish, qisman yo‘q” g‘oyasidan voz kechadi.\n\nOAVlar keltirayotgan nutq parchalariga ko‘ra, London Bryussel bilan bojxona ittifoqi haqida muzokaralar olib boradi, bu Londonga boshqa mamlakatlar va bloklar bilan erkin savdo haqida bitimlar tuzish imkonini beradi.\nBosh vazir Londonning chegaralar va qonunchilik jarayoni ustidan nazoratni tiklash niyatini tasdiqlaydi. “Biz Yevroittifoq chegarasidan tashqarida turib, immigratsiyani nazorat qila olamiz, Buyuk Britaniyaga Yevroittifoqning boshqa mamlakatlaridan kelayotgan kishilar uchun qoidalar o‘rnata olamiz”, — degan edi u yaqinda bergan intervyusida.", "category": "Dunyo", "title": "OAV Londonning yagona Yevropa bozoridan chiqish niyati haqida xabar berdi", "date": "01/17/2017", "url": "https://daryo.uz/2017/01/17/oav-londonning-yagona-yevropa-bozoridan-chiqish-niyati-haqida-xabar-berdi/"}
{"content": "Er-xotinning do‘stlari va oilada ishlagan enagalar Pitt va Jolining uyida hukmronlik qilgan g‘ayrioddiy muhit haqida gapirib berdi, deb yozadi “Vesti.ru” The Daily Mail’ga tayanib.\n\nIntervyulardan birida Bred Pitt Joli bilan birgalikdagi turmushni ruhiy shifoxonadagi voqealarni aks ettiruvchi “Kakku uyasi ustidan uchib o‘tayotib” deb nomlangan mashhur filmga qiyoslagan edi. Aktyorning so‘zlariga ko‘ra, ularning uyida tong aynan shunday ko‘rinishga ega.\nEr-xotinga yaqin manbalar gapirib berishicha, ularning farzandlari hayratlanarli darajada tarbiyasiz. Ular hech qachon maktabga bormagan, shu tufayli ular tengdoshlari bilan muloqotda katta muammolarga duch keladi. Pitt uyda biroz bo‘lsa-da tartib o‘rnatishga intilgan, bolalarga baqirgan, ularni jazolamoqchi bo‘lgan, Joli esa uyda axloq qoidalarini yaratishga hech qachon urinmagan.\nUyda hamma narsaga ruxsat berilgan: sutkaning har qanday qismida bolalar istagan ishlari bilan mashg‘ul bo‘ladi. Ota-onaning xulqi ham bunga imkon yaratadi — ular bolalarni muzqaymoq yoki pitssa yeyishga yarim tunda ham olib borishi mumkin. To‘g‘ri, ba’zan ota-onaning o‘zi ham tartibsiz muhitdan bezor bo‘lib, shunchaki dam olish uchun mehmonxonaga ketgan.\nDoimiy ravishda ko‘chib yurishlar bolalarning farovonligiga imkon yaratmaydi: Joli-Pitt oilasining Los-Anjelesda uyi, Fransiyada qo‘rg‘oni bor, ular doimiy ravishda Londonda uy ijaraga olgan, shuningdek, butun dunyo bo‘ylab san-sanoqsiz mehmonxonalarda yashagan.\nBolalarga beriladigan sovg‘alar ham o‘ziga xos. O‘g‘li Meddoks olti yoshida pichoqlarga qiziqib qolganida, Joli unga bir nechta kolleksiya nusxalarini hadya qilgan edi. Meddoksning sakkiz yoshiga sovg‘a sifatida esa, onasi uni Iroqdagi qochoqlar lageriga olib borgan.\nBolalarni harbiy hududlar va muhojirlar lagerlariga olib borish — Joli uchun oddiy holat, u bu narsa bolalarning rivojlanishiga katta hissa qo‘shishiga ishonchi komil.\nAvvalroq Los-Anjeles (Kaliforniya shtati, AQSh) politsiyasi aktyor Bred Pittga qarshi ish ochgani, u o‘z bolalariga nisbatan shafqatsiz munosabatda bo‘lishda gumon qilinayotgani xabar berilgan edi.", "category": "Madaniyat", "title": "Bred Pitt Joli bilan birgalikdagi oilaviy hayotni jinnixonaga qiyosladi", "date": "09/23/2016", "url": "https://daryo.uz/2016/09/23/bred-pitt-joli-bilan-birgalikdagi-oilaviy-hayotni-jinnixonaga-qiyosladi/"}
{"content": "Futbol bo‘yicha Fransiya terma jamoasi safida JCh–1998 hamda Yevro–2000 g‘olibi, ayni damda Madridning “Real” klubi bosh murabbiyi Zinedin Zidan Sankt-Peterburg shahrining mehmondo‘stlik elchisi bo‘lish taklifini qabul qildi. Bu haqda “Interfaks” xabar bermoqda.\n\n“Taniqli sportchi, musiqachi, artist va boshqalarni taklif qilish orqali butun dunyo bizga kelish mumkinligini bila oladigan dasturni ishga tushiryapmiz”, – dedi Sankt-Peterburg shahrining turizm bo‘yicha boqarmasi boshlig‘i Andrey Mushkaryov.\nMushkaryovning so‘zlariga ko‘ra, 2017-yilga qadar shahar rasmiylari 10 nafarga yaqin mehmondo‘stlik elchilarini jalb qilishni rejalashtirgan.\nXabarda qayd etilishicha, Zidan yaqinda turmush o‘rtog‘i bilan Sankt-Peterburgda ikki kun o‘tkazdi.\nSankt-Peterburg JCh–2018 va Konfederatsiyalar Kubogi—2017 turniri doirasidagi uchrashuvlarga mezbonlik qiladigan shaharlardan biri hisoblanadi.", "category": "Sport", "title": "Zinedin Zidan Sankt-Peterburgning mehmondo‘stlik elchisi bo‘ldi", "date": "10/14/2016", "url": "https://daryo.uz/2016/10/14/zinedin-zidan-sankt-peterburgning-mehmondostlik-elchisi-boldi/"}
{"content": "Joriy yil 22-iyun kuni vaqtincha Navoiy shahar, “Hosil” dala hovlisida yashovchi 58 yoshli I.G. IIBga murojaat qilib, shu yil 17- iyun kuni noma’lum shaxs uning uyiga kalit tanlash yo‘li bilan kirib, 43 000 AQSh dollari va 67 million so‘m pullarini o‘g‘irlab ketganligini ma’lum qilgan.\n\nKo‘rilgan choralar natijasida ushbu jinoyatni arizachi I.G.ning qaynukasi, 49 yoshli A.I. sodir etganligi aniqlanib, ushlangan.\nHolat yuzasidan Jinoyat kodeksining tegishli moddalari bilan jinoyat ishi qo‘zg‘atilib, tergov harakatlari olib borilmoqda.", "category": "Mahalliy", "title": "Navoiylik qaynuka qarindoshini tunab, 43 ming dollar va 67 mln so‘m pulini olib ketdi", "date": "06/24/2019", "url": "https://daryo.uz/2019/06/24/navoiylik-qaynuka-qarindoshini-tunab-43-ming-dollar-va-67-mln-so%ca%bbm-pulini-olib-ketdi/"}
{"content": "Atabek Saparbayev Qoraqalpog‘iston Respublikasi Beruniy tumani hokimi etib tayinlandi, deb xabar beradi O‘zA.\n\nAtabek Saparbayev shu kungacha Qoraqalpog‘iston Respublikasi Soliq boshqarmasi boshlig‘i lavozimida ishlab kelayotgan edi. U ushbu lavozimga o‘tgan yilning fevralida tayinlangan edi.", "category": "Mahalliy", "title": "Atabek Saparbayev Qoraqalpog‘iston Respublikasi Beruniy tumani hokimi etib tayinlandi", "date": "05/23/2018", "url": "https://daryo.uz/2018/05/23/atabek-saparbayev-qoraqalpogiston-respublikasi-beruniy-tumani-hokimi-etib-tayinlandi/"}
{"content": "4-dekabr, juma kuni Angliya Kubogi 3-tur bahsida “Tottenhem” safarda “Tranmer Rovers” klubini mag‘lub etdi (7:0).\n\nLondon klubi hujumchisi Harri Keyn uchrashuvning 75-daqiqasida zaxiradan maydonga tushib, 82-daqiqada raqib darvozasini ishg‘ol etdi.\nOpta’ning xabar berishicha, Keyn musobaqaning oxirgi 8 ta o‘yinida 9 ta gol urdi. Shulardan 8 tasini quyi liga klublari darvozasiga kiritgan.", "category": "Sport", "title": "Keyn Angliya Kubogining so‘nggi 8 ta o‘yinida 9 ta gol urdi", "date": "01/05/2019", "url": "https://daryo.uz/2019/01/05/keyn-angliya-kubogining-songgi-8-ta-oyinida-9-ta-gol-urdi/"}
{"content": "Samarqand viloyat hokimi vazifasini bajaruvchi E.Turdimov Xalq deputatlari Samarqand viloyati Kengashining 54-sessiyasida deputatlar faoliyatiga ham alohida to‘xtalib o‘tdi. Deputatlar o‘z chiqishlarini qilishdan avval komissiyaga holatlarni aks etgan videolarni qo‘yib berish lozimligi, odamlardan fikr yig‘ib, televideniyeda qo‘yib xalq baho berish kerakligini bildirib o‘tdi, deya xabar bermoqda “Daryo” muxbiri Farhod Norbo‘tayev.\n\nAgar tartib bo‘lmaydigan bo‘lsa ertaga xalq deputat haqida nima deydi, qo‘lini ko‘tarib tushiradigan odam deb o‘ylaydi. So‘ranglar odamlardan, hokimiyat kim desangiz, ichki ishlar kim desangiz yaxshi gaplar aytmaydi. Odamlarning davlat boshqaruv organlar faoliyatidan ko‘ngli qolgan.\nMen hurmatli deputatlarga aytmoqchimanki, iltimos qilmoqchimanki, birgalashib aholini qiynayotgan muammolarni o‘rganib o‘zgarish qilishimiz kerak.\nAfsuski hali ko‘p rahbarlarimiz pastga tushmagan. O‘zini osmonda sanab yuribdi. Menda buning asosi bor. Deputatlar himoyachi bo‘lib chiqishi kerak. Mana kecha televideniye orqali ‘Agar xulosa qilmasak xalq bizni kechirmaydi’ mavzusida yaxshi ko‘rsatuv tayyorlab Samarqand tuman tibbiyot birlashmasida bo‘layotgan voqealarni ochiq yoritib berdi.\nErkinjon Turdimov, Samarqand viloyati rahbari", "category": "Mahalliy", "title": "Erkinjon Turdimov: “Xalq deputatlarni qo‘lini ko‘tarib-tushiradigan odamlar deb o‘ylamasin”", "date": "07/20/2018", "url": "https://daryo.uz/2018/07/20/erkinjon-turdimov-xalq-deputatlarni-qolini-kotarib-tushiradigan-odamlar-deb-oylamasin/"}
{"content": "Braziliya terma jamoasi sobiq himoyachisi Roberto Karlos 1996-yilda “Inter”dan “Real”ga o‘tganini yodga oldi.\n\nEng qiyin raqib haqida\n“Eto’O, Xoakin... Biroq hammasidan qiyini Figuga qarshi o‘ynash edi. U himoyachilarning joniga tegadigan futbolchi edi. Ajoyib o‘yinchi”.\n“Real”ga o‘tishi haqida\n“Men qanotda o‘ynardim. Muammo shundaki, dastlabki yetti o‘yinda yettita gol urdim. 1995-yilda meni oldinga chiziqda sinab ko‘rish qaroriga kelishdi, buning evaziga juda qiynaldim.\n“Inter” prezidenti Moratti bilan suhbatlashdim. Uch oydan so‘ng Amerika Kubogi musobaqasi borligi va shu sabab oldingi chiziqda o‘ynay olmasligimni unga tushuntirdim.\nO‘sha kuni “Real” prezidenti Lorenso Sans bilan ham uchrashdim. Oradan o‘n daqiqa o‘tib “Real” futbolchisiga aylandim. U vaqtda barchasi tez ro‘y berardi”, — deydi Karlos.\n1996-yilning yozida Karlos 4,8 million dollar evaziga “Inter”dan madridliklar safiga yo‘l oladi. Braziliyalik qanot himoyachisi “Real” safida umumiy 584 ta o‘yin o‘tkazib, 75 ta gol uradi.", "category": "Sport", "title": "Roberto Karlos: “Real”ga o‘tishim 10 daqiqada hal bo‘lgandi", "date": "04/22/2020", "url": "https://daryo.uz/2020/04/22/roberto-karlos-realga-otishim-10-daqiqada-hal-bolgandi/"}
{"content": "1997-yil Zumrad Ollaberganova turmush o‘rtog‘ining aldovlariga uchib O‘zbekistondan chiqib ketadi va ular “O‘zbekiston islom harakati” xalqaro terroristik tashkilotining jangarilar tayyorlash lageriga boradi. Bu haqda O‘zA xabar bermoqda.\n\n1997-yildan 2018-yilga qadar Tojikiston, Afg‘oniston, Pokiston hududlarida “O‘zbekiston islom harakati” tashkiloti tomonidan tashkil qilingan “ayollar jamoatlari” safida bo‘lgan Zumrad Ollaberganova jangovar harakatlarda ishtirok etish va mahoratini oshirish bo‘yicha tayyorgarlikdan o‘tadi.\nTerroristik tashkilot ishlariga 1996-yilda tug‘ilgan o‘g‘li Muhammadyoqub Ollamovni ham jalb etadi. Muhammadyoqubga yuz berayotgan voqealarni tasvirga olish hamda ularni internet tarmog‘iga joylashtirish va shu orqali odamlarni qiziqtirib, tashkilot a’zolarining sonini ko‘paytirish vazifasi yuklatilgan edi.\nMuhammadyoqub terroristik tashkilot tarkibida Pokiston hukumati qo‘shinlariga qarshi o‘tkazilgan jangda halok bo‘ladi.\nTurmush o‘rtog‘i Norbek Ollamov esa 1999-yilning oktyabrida bir guruh jangarilar qatorida Toshkent viloyatining Angren shahriga suqulib kirmoqchi bo‘lganda yo‘q qilinadi.\nZumrad Ollaberganova 2000-yilda boshqa bir jangari Baxtiyor Navro‘zmatovga sha’riy nikoh asosida turmushga chiqib, Sumayya ismli qiz farzand ko‘radi. U yuz bergan notinchliklardan keyin boshqa ayollar singari Pokistonning Janubiy Vaziriston mintaqasining Vana qishlog‘iga ko‘chiriladi. Bu yerda Sojida ismli farzandi tug‘iladi.\n—Bularning yo‘nalishlaridan xabar topganimdan keyin iloji boricha vatanga qaytishga xarakat qilganman, uydagilar bilan gaplashib, qanday qaytish yo‘llari borligini izlaganman. Shu bilan yana janglar, urushlar u tarafning og‘ir hayoti boshlandi. 2015-yil Afg‘onistonga yana shu guruh bilan qaytdik, guruh ichida kimki qaytishini sezdirib qo‘ysa otib tashlanar yoki yosh bolasi qo‘ldan olib qo‘yilar edi. 2018-yil iyul oyida bollarim bilan sakkiz jon O‘zbekiston konsulligiga pushaymonlik arizasi bilan kirib bordim. Xato yo‘llardan yurganliklarimdan pushaymonman, Prezidentdan va xalqimizdan kechirim so‘rayman, — deydi Zumrad Ollaberganova.\nZumrad Ollaberganovaga oid jinoyat ishini ko‘rib chiqishda sud barcha holatlarni e’tiborga oldi.\nJinoyat ishlari bo‘yicha Xorazm viloyat sudi sudyasi Ra’no Kamolovaga ko‘ra, sud jarayonida Zumrad Ollaberganova o‘z aybiga iqror bo‘lib, pushaymonlik bildirganligi, shuningdek, uning 6 nafar voyaga yetmagan farzandi borligi, xotin-qizlar qo‘mitasi tomonidan kafillik xatlari berilganligi inobatga olindi. Unga nisbatan ozodlikni cheklash jazosi tayinlandi.", "category": "Mahalliy", "title": "20 yildan oshiq Afg‘oniston va Pokistondagi lagerlarda bo‘lgan xorazmlik ayol O‘zbekistonga qaytdi", "date": "02/06/2019", "url": "https://daryo.uz/2019/02/06/20-yildan-oshiq-afg%ca%bboniston-va-pokistondagi-lagerlarda-bo%ca%bblgan-xorazmlik-ayol-o%ca%bbzbekistonga-qaytdi/"}
{"content": "Tailand poytaxti Bangkok shahrida tennis bo‘yicha “Fyuchers” turkumiga kiruvchi, mukofot jamg‘armasi 15 ming AQSh dollaridan iborat bo‘lgan turnirning asosiy to‘r bahslari boshlandi. Ushbu musobaqada ikki nafar o‘zbekistonlik tennischi ishtirok etyapti, deb xabar berdi “Olamsport”.\n\nArina Fols saralash bahslarining ilk davrasida tailandlik Rada Manatavivatni ikki setda ham bir xil 6:0 hisobida mag‘lub etdi. Ammo final raundida yaponiyalik Akiko Omaega 0:6, 1:6 hisobida imkoniyatni boy berib, asosiy to‘rga chiqa olmadi.\nEndi asosiy to‘r bahslarida yagona vakilamiz Sabina Sharipova ishtirok etadi. Turnirda uchinchi raqam ostida tasniflangan Sharipova birinchi bosqichda britaniyalik Garriet Dartga qarshi kortga chiqadi.", "category": "Sport", "title": "Sabina Sharipova Tailanddagi tennis turnirining asosiy to‘r bahslarida ishtirok etadi", "date": "03/25/2015", "url": "https://daryo.uz/2015/03/25/sabina-sharipova-tailanddagi-tennis-turnirining-asosiy-tor-bahslarida-ishtirok-etadi/"}
{"content": "Nyu-York va Nyu-Jersida 28 yoshli Ahmad Xon Rahamiy tomonidan amalga oshirilgan portlash qasddan uyushtirilgan terrorchilik akti edi. Bu haqda Nyu-York shtati Janubiy okrugi prokurori Prit Bxarara bayonot berdi, deb xabar qiladi “TASS”.\n\n“Biz tomonimizdan ushbu ish yuzasidan to‘plangan dalillar shundan guvohlik bermoqdaki, bu qasddan uyushtirilgan terrorchilik akti edi”, — ma’lum qildi u.\nProkurorning qo‘shimcha tarzda aytib o‘tishicha, Rahamiy qo‘lga olinish paytida yaralangan bo‘lib, hozircha tergovchilar tomonidan tegishli tartibda so‘roq qilina olmaydi.\n28 yoshli Ahmad Xon Rahamiy Nyu-Jersi shtatining Linden shahrida, politsiya bilan otishmadan so‘ng hibsga olindi. Avvalroq Nyu-York politsiyasi portlashga aloqadorlikda gumonlanuvchi besh kishini hibsga olgani haqida xabar berilgan edi.\n17-sentabr, shanba kuni Manxettenning g‘arbiy qismida portlash yuz berdi. Hodisa oqibatida 29 kishi jabrlandi.\nBir kun o‘tib Nyu-Jersi shtatining Elizabet shahrida paket ichida qo‘lbola portlovchi qurilma aniqlandi. Robot-sapyorning portlovchi qurilmani zararsizlantirishga urinishi vaqtida qo‘lbola bomba portlab ketdi.\nTergovning taxmin qilishicha, Nyu-York va Nyu-Jersidagi portlashlar bir-biriga o‘zaro bog‘liq bo‘lishi mumkin.", "category": "Dunyo", "title": "Nyu-York prokuraturasi portlashni terakt deb atadi", "date": "09/22/2016", "url": "https://daryo.uz/2016/09/22/nyu-york-prokuraturasi-portlashni-terakt-deb-atadi/"}
{"content": "Ratger universiteti tadqiqotchilari mobil qurilmalar uchun ishlab chiqargan yangi dastur mazkur qurilma ma’lumotlarini boshqa biror tashkilot kuzatayotganligidan xabardor qila oladi. Android bazasida ishlovchi bu dastur foydalanuvchining ma’lumotlarini begonalardan saqlay biladi, deya xabar beradi MIT Technology Review.\n\nRatger universiteti elektrotexnika va hisoblash texnikasi kafedrasi dotsenti Yanne Lindkvist qo‘l ostidagi jamoa yaratgan yangi dastur qurilma egasini uning ma’lumotlaridan foydalanish holatlari haqida xabardor qiladi. Mutaxassislar uni yaratishdan avval Android dasturlari foydalanuvchilarning joylashgan joyini qanchalik ko‘p kuzatishini o‘rganib chiqishdi. Tadqiqotlardan olingan hisobotga ko‘ra, kishilarning 74 foizi qurilmaning ayni paytdagi joyini qayd etuvchi dasturlardan foydalanadi. Bunda 2254 nafar respondentning atigi beshdan bir qismi o‘z ma’lumotlarini himoya qilishi aniqlandi.\nMazkur dasturning yaratilishiga sabab – AQSh Milliy xavfsizlik agentligi Angry Birds kabi dasturlar orqali qurilmadagi ma’lumotlarni ola bilishlari haqidagi xabarlar chiqqanidir.\nDastur yaqin kelajakda Google Play’da chiqishi va Android operatsion tizimli qurilmalarda ishlashi ma’lum qilingan.", "category": "Texnologiyalar", "title": "Smartfon maxsus xizmatlar tomonidan kuzatilayotganligi haqida ogohlantiruvchi dastur yaratildi", "date": "02/05/2014", "url": "https://daryo.uz/2014/02/05/smartfon-maxsus-xizmatlar-tomonidan-kuzatilayotganligi-haqida-ogohlantiruvchi-dastur-yaratildi/"}
{"content": "O‘zbek xalq og‘zaki ijodiyotida doston janri o‘ziga xos o‘rin tutadi. Baxshilar tomonidan “Alpomish”, “Go‘ro‘g‘li”, “Kuntug‘mish”, “Rustamxon” kabi dostonlari yillar davomida kuylab kelinmoqda. Bu dostonlar ichida “Alpomish” xalq qahramonlik dostoni muhim o‘rin tutadi. 1999-yilda mazkur dostonning 1000 yilligi keng nishonlangandi. Mana oradan hash-pash deguncha yana 20 yil vaqt o‘tdi. “Daryo” esa shu sanaga bag‘ishlab “Alpomish” dostoni bo‘yicha bilimlaringizni test orqali sinab ko‘rishni taklif etadi.", "category": "Mahalliy", "title": "“Alpomish” dostoni 1020 yoshda. Doston bo‘yicha bilimlaringizni sinab ko‘ring (test)", "date": "11/06/2019", "url": "https://daryo.uz/2019/11/06/alpomish-dostoni-1020-yoshda-doston-boyicha-bilimlaringizni-sinab-koring-test/"}
{"content": "Davomi: Sportchi Jamshid Kenjayevning o‘limiga tungi klubga o‘zi olib kelgan pichoq sabab bo‘lgan\n8-avgustdan 9-avgustga o‘tar kechasi, taxminan, soat 00:25 larda Yunusobod tumanidagi Aurum 898 tungi klubi oldida janjal oqibatida erkin kurash bo‘yicha xalqaro toifadagi sport ustasi 25 yoshli Jamshid Kenjayev olamdan o‘tdi, deb xabar beradi Uz24.\n\nToshkent shahar IIBB xabariga ko‘ra, klub qo‘riqchisi va mehmon o‘rtasida chiqqan mojaro natijasida uch kishi (ularning ikki nafari qo‘riqchilar) pichoqdan olingan jarohatlar bilan shahar klinik shifoxonasiga yotqizilgan.\nQayd etilishicha, Jamshid Kenjayev pichoq bilan klubga kirishga uringan. Qo‘riqchilar esa bunga yo‘l qo‘ymagani uchun Jamshid ulardan biriga pichoq bilan zarba bergan. So‘ng mehmon va qo‘riqchi o‘rtasida janjal chiqqan. Natijada Jamshid ko‘plab tan jarohati olgan va jarohatlari sabab bugun, 9-avgust ertalab shifoxonada vafot etgan. Jamshidga tan jarohatlari yetkazishda ayblanib, muassasaning uch nafar xodimi hibsga olingan. Ular – 24 yoshli Saidazim K., 29 yoshli Shodali K. va 26 yoshli Jahongir Ya. Klub qo‘riqchisi bo‘lib ishlovchi, hodisaning ikki nafar ishtirokchisi 41 yoshli Sherali I. va Abdurasul M. olgan jarohatlari natijasida hozirda shifoxonada qolmoqda.\nMazkur holat yuzasidan Toshkent shahar prokuraturasi tomonidan O‘zbekiston Jinoyat kodeksining 97-moddasi (Qasddan odam o‘ldirish) alomatlari bilan jinoyat ishi qo‘zg‘atilgan.\nMa’lumot uchun erkin kurash bo‘yicha O‘zbekiston chempioni bo‘lgan Jamshid Kenjayev 61 hamda 65 kg vazn toifalarida Incheondagi Osiyo o‘yinlari—2014 da, shuningdek, 2015-yil Qatarda bo‘lib o‘tgan Osiyo chempionatida O‘zbekiston sharafini himoya qilgan.\nAurum 898 tungi klubi Toshkentning Yunusobod tumanida joylashgan. Yunusoboddagi tungi klublarda esa tez-tez pichoqbozlik bo‘lib turadi. Masalan, iyun oyida “Osiyo ayig‘i” Murod Xonto‘rayev Yunusoboddagi tungi klublardan birida pichoqlangandi. Keyinroq bu ish bo‘yicha Xonto‘rayevning o‘zi qamoqqa olingandi.", "category": "Sport", "title": "O‘zbekistonlik erkin kurashchi Jamshid Kenjayev tungi klubda yuz bergan pichoqbozlik oqibatida vafot etdi", "date": "08/09/2018", "url": "https://daryo.uz/2018/08/09/ozbekistonlik-erkin-kurashchi-jamshid-kenjayev-tungi-klubda-yuz-bergan-pichoqbozlik-oqibatida-vafot-etdi/"}
{"content": "Prezident Shavkat Mirziyoyev 28-iyul kuni Mudofaa vazirligining Markaziy harbiy klinik gospitalini borib ko‘rdi, deya xabar bermoqda Prezident matbuot xizmati.\n\nMazkur gospital o‘tgan asrning qirqinchi yillarida qurila boshlagan. Bugungi kunda klinika qariyb 16 gektar maydonni egallagan.\nShavkat Mirziyoyev ushbu shifoxona sobiq tuzum loyihasi asosida qurilgani va eskicha tartibda ishlab kelayotgani, bunday zamon o‘tib bo‘lganini ta’kidladi.\n\n“Ushbu gospitalni davlat-xususiy sheriklik asosida ish yuritishga o‘tkazish, boshqaruvda zamonaviy menejmentni joriy etish zarur. Shunda daromad ham bo‘ladi, sifat ham ta’minlanadi”, — dedi Prezident.\nShifoxona hududini optimallashtirish, binolarni rekonstruksiya qilish va zamonaviy uskunalar bilan jihozlash, bu yerga xorijiy klinikalar va mutaxassislarni jalb etish bo‘yicha topshiriqlar berildi.", "category": "Mahalliy", "title": "Shavkat Mirziyoyev Markaziy harbiy klinik gospitalni borib ko‘rdi", "date": "07/28/2018", "url": "https://daryo.uz/2018/07/28/shavkat-mirziyoyev-markaziy-harbiy-klinik-gospitalni-borib-kordi/"}
{"content": "Rossiyaning Sankt-Peterburg shahrida bo‘lib o‘tgan iqtisodiy forumda Nokia kompaniyasi mutasaddilari ushbu davlatdagi brend do‘konlarini yopishini ma’lum qildi. Sababi - odamlar fin kompaniyasi mahsulotlarini sotib olmay qo‘yishdi.\n\nEndilikda Nokia mahsulotlarini faqat umumiy do‘konlardan topish mumkin. Ma’lumotlarga qaraganda, odamlar asosan Samsung va Apple do‘konlaridan mahsulot xarid qilishmoqda. Rossiyada Nokia mahsulotlarini qadrlaydiganlar ko‘p, ammo bu yerda qolishdan foyda yo‘qligi ma’lum bo‘ldi.", "category": "Texnologiyalar", "title": " Nokia Rossiya bozorini tark etyapti", "date": "02/19/2013", "url": "https://daryo.uz/2013/02/19/nokia-rossiya-bozorini-tark-etyapti/"}
{"content": "Yaman prezidenti Abdu Rabbo Mansur Hodiy mamlakatning yuqori rahbariyatidagi ikki tayinlov haqida e’lon qildi. Bu haqda “TASS” xabar beradi.\n\nRespublika rahbari tomonidan e’lon qilingan farmoyishlarga muvofiq vitse-prezident, bosh vazir Xolid Mahfuz Baxax o‘z lavozimidan mahrum etilgan.\n“General Ali Muhsin al-Axmar respublika prezidentining o‘rinbosari etib tayinlandi”, — deyiladi hukumat bayonotlaridan birida. Boshqasida esa Ahmad Ubayd bin Dagr hukumat rahbari bo‘lishi haqida ma’lum qilingan. Baxax esa Mansur Hodiyning maslahatchisi bo‘lib qoladi.", "category": "Dunyo", "title": "Yaman prezidenti yangi o‘rinbosar va bosh vazirni tayinladi", "date": "04/04/2016", "url": "https://daryo.uz/2016/04/04/yaman-prezidenti-yangi-orinbosar-va-bosh-vazirni-tayinladi/"}
{"content": "Samsung kompaniyasi o‘rtacha xususiyatlarga ega smartfonlarinining tilla rangdagi turini ishlab chiqarmas edi. Biroq Galaxy Grand 2 smartfonining tilla rangli turi sotuvga chiqadi. Bu haqda Phonearena.com sayti ma’lumotiga asoslanib “Parol” nashri xabar berdi.\n\nMa’lumotlarga qaraganda, yanvar oyida taqdim etilgan Galaxy Grand 2 smartfoni Samsung’ning eng yaxshi sotilayotgan samartfonlaridan biri hisoblanadi.\nHozirda tilla rangli Galaxy Grand 2 smartfoni Osiyoning bir qancha davlatlarida sotilmoqda va yana boshqa Osiyo davlatlarida ham sotilishi kutilmoqda.\n\nEslatib o‘tamiz, Galaxy Grand 2 smartfonida 5,25 dyuymli displey, 1,9 megapikselli old va 8 megapikselli orqa kamera, 1,2 GGs chastotaga ega to‘rt yadroli Snapdragon 400 protsessori, 1,5 Gb tezkor va 8 Gb ichki xotira (+MicroSD), Android 4.3 operatsion tizimi o‘rnatilgan.", "category": "Texnologiyalar", "title": "Tilla rangli Samsung Galaxy Grand 2 smartfoni sotuvga chiqadi", "date": "08/12/2014", "url": "https://daryo.uz/2014/08/12/tilla-rangli-samsung-galaxy-grand-2-smartfoni-sotuvga-chiqadi/"}
{"content": "Polsha mudofaa vaziri Antoni Macherevich Rossiya tomonidan uyushtirilgan navbatdagi xakerlik hujumi qaytarilganini ma’lum qildi. Bu haqda “Radio Polsha” xabar bermoqda.\n\n“Polshada oldingiday eng yaxshi kriptologlar va dunyodagi eng yaxshi dasturiy ta’minot bor”, — ma’lum qildi vazir.\nU oxirgi vaqtlarda Polsha serverlariga uchinchi marta hujum uyushtirilayotganini aniqlashtirib o‘tdi.\n9-oktabr kuni Macherevich Polshada kiberqo‘shinlar tuzilishini ma’lum qilgan edi.\n“Biz kibernetik qo‘shinlar yaratish va kriptologiya milliy markazi faoliyatini kengaytirish haqida qaror qabul qildik”, — degan edi u.", "category": "Texnologiyalar", "title": "Polsha Rossiyaning kiberhujumlarini qaytarganini ma’lum qildi", "date": "10/13/2017", "url": "https://daryo.uz/2017/10/13/polsha-rossiyaning-kiberhujumlarini-qaytarganini-malum-qildi/"}
{"content": "Toshkent shahrining Yunusobod tumanida talonchi tomonidan ayol kishi o‘ldirib ketildi. Jinoyatchi qo‘lga olindi, deb xabar beradi Toshkent shahar IIBB rasmiy sayti.\n\n“19-may kuni taxminan soat 17:00 da Yunusobod tumani hududida joylashgan ko‘p qavatli uylarining birida ayol kishining ko‘plab sanchilib kesilgan jarohati bilan murdasi topilgan. Shuningdek, xonadondan unga tegishli bo‘lgan Samsung rusumli uyali aloqa telefon apparati, tilla taqinchoqlari va pullari saqlangan temir quti talon-toroj qilinganligi aniqlangan”, — deyiladi xabarda.\nMazkur holat yuzasidan Toshkent shahar prokuraturasi tomonidan O‘zbekiston Respublikasi JKning 97-moddasi 1-qismi (qasddan odam o‘ldirish) bilan jinoyat ishi qo‘zg‘atildi.\nOlib borilgan tergov-tezkor tadbirlari natijasida jinoyat Qashqadaryo viloyatida tug‘ilgan, muqaddam bir necha marotaba sudlangan Ali Amankulov tomonidan sodir etilganligi aniqlandi. Undan jinoiy yo‘l bilan qo‘lga kiritilgan 3600000 so‘m pul, 101 AQSh dollari, Samsung rusumli uyali aloqa telefon apparati, tilla taqinchoqlar va erkaklar qo‘l soati olindi.\nHozirda Amankulovga nisbatan qamoqqa olish tarzidagi ehtiyot chorasi qo‘llanilgan bo‘lib, uning boshqa jinoyatlarga aloqadorligi tekshirilmoqda.", "category": "Mahalliy", "title": "Yunusobodda ayol kishi o‘ldirib ketildi", "date": "05/25/2017", "url": "https://daryo.uz/2017/05/25/yunusobodda-ayol-kishi-oldirib-ketildi/"}
{"content": "Google kompaniyasi dunyoning olis mintaqalariga internetni tarqatish uchun sun’iy yo‘ldoshlarga 1 milliard dollar sarflamoqchi. Bu haqda The Wall Street Journal xabar berdi.\n\nUshbu loyiha doirasida dastlab 180 ta kichik, biroq kuchli yo‘ldoshlar ishga tushiriladi. Ular oddiy yo‘ldoshlardan ko‘ra pastroq balandlikda joylashadi.\nLoyihani Google’ga yaqinda kelib qo‘shilgan O3b Networks Ltd startapi asoschisi Greg Uayler rahbarlik qiladi. Loyihaga 1 milliarddan 3 milliardgacha mablag‘ sarf etilishi mumkin.\nKompaniya maqsadi olis mintaqalardagi yuz millionlab kishilarga internetga kirish imkoniyatini yaratib berishdan iborat, deyiladi xabarda.", "category": "Texnologiyalar", "title": "Google olis mintaqalarni internet bilan ta’minlashga 1 mlrd dollar sarflaydi", "date": "06/02/2014", "url": "https://daryo.uz/2014/06/02/google-olis-mintaqalarni-internet-bilan-taminlashga-1-mlrd-dollar-sarflaydi/"}
{"content": "Avval xabar berganimizdek, People jurnali an’anaviy tarzda dunyodagi eng go‘zal ayollar reytingini e’lon qildi. Bu yil faxrli birinchi o‘rinni 50 yoshli aktrisa Sandra Bullok egalladi.\n\n“Nur.kz” yozishicha, internet-foydalanuvchilar Bullokning reytingdagi “qo‘shnilari”ni ko‘rib, Tarmoqda haqiqiy isyon uyushtirgan. Blogerlar yuqori o‘rinlarni Taraji Xenson, Megan Treynor, Laverna Koksga bergan muharrirlar reytingni tuzishga odilona va tenglik bilan yondashganiga shubha bildirdi.\nMillionlar tomonidan e’tirof etilgan go‘zallar — Anjelina Joli, Megan Foks va Bleyk Layvli esa ro‘yxatga umuman kiritilmadi ham. Tepa sochi tikka bo‘lgan blogerlar reytingni uning ishtirokchilari kabi “badbashara” ekspertlar tuzganini taxmin qildi.\nQuyida yuqori o‘nlik bilan tanishishingiz mumkin.\n\n2. Jiji Xadid\n\n3. Taraji Xenson\n\n4. Megan Treynor\n\n5. Laverna Koks\n\n6. Jenna Duan\n\n7. Shey Mitchell\n\n8. Gabriel Yunion\n\n9. Ariana Grande\n\n10. Vanessa Xadjens\n", "category": "Madaniyat", "title": "People jurnalining eng go‘zal ayollar reytingi norozilikka uchradi (foto)", "date": "04/23/2015", "url": "https://daryo.uz/2015/04/23/people-jurnalining-eng-gozal-ayollar-reytingi-norozilikka-uchradi-foto/"}
{"content": "“Bilayn-O‘zbekiston” shu kunlarda takrorlanayotgan va aloqa operatorlari abonentlariga qaratilgan SMS-spam holatlari haqida ogohlantiradi. Bu haqda kompaniya matbuot xizmati xabar bermoqda.\n\n“Bilayn-O‘zbekiston” axborot xavfsizligi bo‘yicha mutaxassislarining aniqlashicha, umumiy spam-hujumning maqsadi — mobil qurilmaga zararli dasturni o‘rnatish va keyinchalik qurilma manzil kitobidagi barcha raqamlarga zararlovchi havolani tarqatishdir.\nYa’ni, abonent ko‘rsatilgan havola bo‘yicha o‘tsa, uning raqamlar ro‘yxati firibgarlarning qo‘liga tushadi. Buning natijasida abonentlar shaxsiy ma’lumotlarini, pul mablag‘larini yo‘qotishi, xavfli dasturni uyali moslamasiga yuklab olishi hamda raqami spam-ro‘yxatga tushib qolishi mumkin.\n“Suratda ko‘rsatilgani kabi SMS-xabar olganingizda, berilgan havola orqali zinhor o‘tmasligingizni so‘raymiz — shunchaki uni o‘z uyali moslamangizgan o‘chirib tashlang. Hozirgi paytda ushbu sayt “Bilayn-O‘zbekiston” abonentlari uchun bloklangan. Xavfli dastur mavjud havolaning manzili o‘zgarishi mumkin”, — deyiladi kompaniya bayonotida.", "category": "Texnologiyalar", "title": "“Bilayn-O‘zbekiston” SMS-spam holatlari takrorlanayotganidan ogohlantirdi", "date": "01/05/2016", "url": "https://daryo.uz/2016/01/05/bilayn-ozbekiston-sms-spam-holatlari-takrorlanayotganidan-ogohlantirdi/"}
{"content": "Italiyalik Eleonora ismli sayyoh “Ichan qal’a”da joylashgan novvoyxonada xorazmcha non tayyorlashni o‘rganmoqda. Bu haqda “Daryo”ga Xorazm viloyati turizmni rivojlantirish departamenti matbuot xizmati ma’lum qildi.\n\nTandirdagi nonlarni Eleonoraning o‘zi yopmoqda.\n\nUning ikki kundan beri urinayotgan ishidan zavq olayotganini payqash qiyin emas.", "category": "Mahalliy", "title": "Italiyalik sayyoh “Ichan qal’a”da joylashgan novvoyxonada non yopmoqda (video)", "date": "08/08/2019", "url": "https://daryo.uz/2019/08/08/italiyalik-eleonora-ismli-sayyoh-ichan-qalada-joylashgan-nonvoyxonada/"}
{"content": "Xonanda Og‘abek Sobirovning fikricha, bugungi shou-biznesda muxlislarni chalg‘itib yurganlar talaygina. Bu haqda u “Bekajon” gazetasiga bergan intervyusida aytib o‘tdi.\n\n“Nazarimda, bugungi shou-biznes tirikchilik manbaiga aylanib qoldi. Bu fikrni avval ham aytganman”, — dedi xonanda.\nOg‘abek Sobirovning so‘zlariga ko‘ra, “sal ishi yurishmay, tavakkal bilan” shou-biznesga kirib qolganlar ham bor, “astoydil ko‘ngilga tugib, san’atkor bo‘laman, deganlar ham bor”.\n“Afsuski, bugungi shou-biznesda san’at va muxlislarni chalg‘itib yurganlar, ayniqsa, yoshlar talaygina”, — deya qo‘shimcha qildi xonanda Og‘abek Sobirov.", "category": "Madaniyat", "title": "Og‘abek Sobirov: Bugungi shou-biznes tirikchilik manbaiga aylanib qoldi", "date": "12/27/2015", "url": "https://daryo.uz/2015/12/27/ogabek-sobirov-bugungi-shou-biznes-tirikchilik-manbaiga-aylanib-qoldi/"}
{"content": "O‘zbekistonda koronavirus karantini e’lon qilingan 16-martdan buyon bugungi kunga qadar karantin qoidalariga amal qilmaslik bilan bog‘liq jami 12 484 ta holat aniqlandi.\n\nIIV matbuot xizmati xabariga ko‘ra, eng ko‘p — 2 150 ta qoidabuzarlik Toshkent shahrida qayd etilgan. Toshkent viloyatida esa bunday holatlar soni  esa 1 001 tani tashkil etmoqda. Respublika bo‘yicha aniqlangan qolgan qoidabuzarliklar esa quyidagicha:\nEslatib o‘tamiz,  Shavkat Mirziyoyev epidemiyaga qarshi kurash qoidalarini buzganda javobgarlik kuchayishi to‘g‘risidagi qonunni imzoladi. Qonunga ko‘ra, karantin qoidalarini buzganlik uchun jazo kuchaytirildi va jarimalar miqdori bir necha barobar oshirildi. Yuqumli kasallik haqida yolg‘on ma’lumot tarqatganlik uchun jinoiy javobgarlik joriy etildi.\nShuningdek, Prezident koronavirus masalasida O‘zbekiston xalqiga yana bir bor murojaat qildi. O‘zbekistonga koronavirusning kirib kelishi va tarqalishining oldini olish bo‘yicha maxsus komissiya koronavirusga qarshi karantin qoidalariga rioya qilishni so‘rab murojaat yo‘lladi.\nAvvalroq Toshkentda karantinga qaramay kuyov-navkar o‘tkazgan kelinning otasiga jinoiy ish qo‘zg‘atilgani xabar berilgan edi.", "category": "Mahalliy", "title": "O‘zbekistonda karantin qoidalariga amal qilmaslik bilan bog‘liq jami 12 484 ta holat aniqlandi", "date": "03/30/2020", "url": "https://daryo.uz/2020/03/30/ozbekistonda-karantin-qoidalariga-amal-qilmaslik-bilan-bogliq-jami-12-484-ta-holat-aniqlandi/"}
{"content": "Microsoft kompaniyasi o‘tgan haftada taqdim etilgan How-Old.net xizmatiga yuklangan suratlarni istalgan joyda chop etish huquqiga ega bo‘ladi, deb xabar bermoqda The Independent.\n\nXizmatdan foydalanish shartlarida yozilishicha, xizmatga rasm yuklanishi kompaniyaga undan internetdagi ishlarida foydalanish huquqini beradi. Qoidalar Microsoft’ga va uning filiallariga suratlarni chop etish, qayta ishlash va o‘zgartirishga ruxsat beradi. Shuningdek, rasm bilan birga ismingizni chop etishga ham ruxsat etiladi.\nMicrosoft ushbu xizmatga yuklangan suratlarga egalik huquqiga da’vo qilmasligini ma’lum qilgan. How-Old.net saytida shartlar to‘g‘ridan-to‘g‘ri berilmagan: saytning quyi qismidagi “Foydalanish qoidalari” Microsoft’ning bulut xizmatlaridan foydalanish shartlariga havola beradi (uning bir qismi sifatida), yoshni aniqlash xizmati aynan shu platformada ishlaydi.", "category": "Texnologiyalar", "title": "Yoshni aniqlash xizmatiga yuklangan suratlar Microsoft’ga ularni istalgan joyda chop etish huquqini beradi", "date": "05/04/2015", "url": "https://daryo.uz/2015/05/04/yoshni-aniqlash-xizmatiga-yuklangan-suratlar-microsoftga-ularni-istalgan-joyda-chop-etish-huquqini-beradi/"}
{"content": "Suriyada hukumat, qurollangan muxolifat va terrorchilik tashkilotlari jangarilari o‘rtasidagi mojaro davomida 800 dan ortiq tibbiyot va insonparvarlik xodimi o‘ldirilgan. Bu haqda Bosh Assambleyaning Suriyadagi vaziyatga bag‘ishlangan norasmiy yig‘ilishida BMT bosh kotibining gumanitar masalalar bo‘yicha o‘rinbosari Stiven O’Brayen ma’lum qildi, deya xabar bermoqda “TASS”.\n\n“Mojaro boshlangandan buyon 90 dan ortiq insonparvarlik xodimi o‘ldirilgan, shu bilan bir paytda BMTning 29 nafar xodimi tutqunlikda saqlanmoqda yoki bedarak yo‘qolgan deb qayd etilgan”, — dedi O’Brayen.\nU, shuningdek, jangovar harakatlarning besh yili davomida 259 ta tibbiy muassasaga 365 ta hujum qayd etilib, sog‘liqni saqlash sohasida 738 nafar xodim halok bo‘lganligini ma’lum qildi.\nBosh kotib o‘rinbosarining ma’lum qilishicha, bugungi kunda Suriyaning 13,5 million aholisi insonparvarlik yordamiga muhtoj bo‘lib, ulardan 6,5 millioni o‘z uylarini tark etishga majbur bo‘lgan. Mamlakat aholisining 80 foizi kambag‘allikda yashamoqda.", "category": "Dunyo", "title": "BMT: Suriyadagi urush davomida 800 dan ortiq shifokor va insonparvarlik xodimi o‘ldirildi", "date": "06/22/2016", "url": "https://daryo.uz/2016/06/22/bmt-suriyadagi-urush-davomida-800-dan-ortiq-shifokor-va-insonparvarlik-xodimi-oldirildi/"}
{"content": "Yangi yil eng orziqib kutiladigan bayramlardan biri bo‘lib, 2019-yilni mashhur xonandalardan bir nechtasi xorijda kutib oldi, deb yozadi MyDay.\n\nXonandalar Nilufar Usmonova va Shahzoda Yangi yilni Dubayda qarshi oldi.\n         View this post on Instagram          \n #2019 ajoyib yangi yil keldi 😉\n \nA post shared by @ nilufarusmonova on Dec 31, 2018 at 12:53pm PST\n         View this post on Instagram          \n С новым счастьем❤️ #Худогашукур🕊\n \nA post shared by  Shahzoda (@shahzodasinger) on Dec 31, 2018 at 12:53pm PST\nXonanda Gulasal Abdullayeva va turmush o‘rtog‘i Yangi yilni nishonlash uchun Moskva shahriga uchib ketdi.\n\nYaqindagina turmushga chiqqan serqirra ijodkor Shahzoda Muhammedova ham bu safar Yangi yilni nafaqat yangi xonadonda, balki yangi shaharda — Moskvada kutib oldi.\n", "category": "Madaniyat", "title": "Yangi yilni chet elda kutgan o‘zbekistonlik mashhurlar (foto)", "date": "01/04/2019", "url": "https://daryo.uz/2019/01/04/yangi-yilni-chet-elda-kutgan-ozbekistonlik-mashhurlar-foto/"}
{"content": "Albaniya parlamenti spikeri, Sotsialistik integratsiya harakati rahbari Ilir Meta 28-aprel, juma kuni mamlakatning yettinchi prezidenti sifatida saylandi. Bu haqda ATA agentligiga tayanib, “RIA Novosti” xabar berdi.\n\nAlbaniya prezidenti parlament tomonidan besh yil muddatga saylanadi va asosan ramziy vazifalarni bajaradi. Prezident ovoz berishning to‘rtinchi doirasida, 140 ta ovozdan 87 ta “ha” va ikkita “yo‘q” javobini olib saylandi.\nAlbaniya prezidentlik saylovi tartibiga ko‘ra, ovoz berishning birinchi uch doirasida nomzod saylanishi uchun deputatlarning beshdan uch qismi (140 tadan 84 tasi) ovoz berishi kerak. Saylovning to‘rtinchi va beshinchi raundlarida eng ko‘p ovoz to‘plagan nomzod prezident etib saylanadi. Albaniya konstitutsiyasi bo‘yicha, deputatlarning mamlakat rahbarini saylashga faqat beshta imkoniyati bor.\nYangi prezident nomzodi bosh vazir Edi Rama tomonidan ilgari surildi.\nIlir Meta bir necha yil oldin korrupsiyada ayblangan, biroq mahalliy sud uni oqlagan edi.\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Dunyo", "title": "Albaniyaning yangi prezidenti etib sotsialist Ilir Meta saylandi", "date": "04/29/2017", "url": "https://daryo.uz/2017/04/29/albaniyaning-yangi-prezidenti-etib-sotsialist-ilir-meta-saylandi/"}
{"content": "Prezident Shavkat Mirziyoyev Oliy Majlisga Murojaatnomasi vaqtida 2019-yil — “Faol investitsiyalar va ijtimoiy rivojlanish yili”da salmoqli natijalarga erishilganini ta’kidladi.\n“Obod qishloq” va “Obod mahalla” dasturlari doirasida 479 ta qishloq va ovulda, shaharlardagi 116 ta mahallada keng ko‘lamli qurilish va obodonlashtirish ishlari bajarildi. Bunga 6,1 trillion so‘m yoki 2018-yilga nisbatan 1,5 trillion so‘m ko‘p mablag‘ sarflandi.\n“Qishloq joylarida 17 ming 100 ta, shaharlarda 17 ming 600 ta, jami 34 ming 700 ta yoki 2016-yilga nisbatan salkam 3 barobar ko‘p arzon va shinam uylar qurildi”, — deya ta’kidladi Prezident Shavkat Mirziyoyev.\nKam ta’minlangan va uy-joy sharoitini yaxshilashga muhtoj 5 mingta oilaga, shu jumladan, nogironligi bo‘lgan ayollarga ipoteka krediti asosida arzon uy-joy sotib olish uchun 116 milliard so‘mdan ziyod boshlang‘ich badal to‘lab berildi.\nMavzuga doir:", "category": "Mahalliy", "title": "“Obod qishloq” va “Obod mahalla” dasturlari uchun bir yilda 6,1 trln so‘m sarflandi. Bu 2018-yilga nisbatan 1,5 trln so‘mga ko‘p", "date": "01/24/2020", "url": "https://daryo.uz/2020/01/24/obod-qishloq-va-obod-mahalla-dasturlari-uchun-bir-yilda-61-trln-som-sarflandi-bu-2018-yilga-nisbatan-15-trln-somga-kop/"}
{"content": "Rossiyaning “Progress M-29M” transport yuk kemasi Xalqaro koinot stansiyasiga (XKS) muvaffaqiyatli birikdi. Bu haqda “RBK” xabar bermoqda.\n\nBirikuv 2-oktabr kuni ro‘y berdi. Kema XKSga 2,5 tonna “quruq” yuk, yonilg‘i komponentlari, suv va gaz zaxiralari, shuningdek, XKS bortida o‘tkaziladigan ilmiy tajribalar uchun jihozlarni yetkazib berdi. Undan tashqari, “Progress M-29M” stansiya tarkibidagi amaliyotlarda ishtirok etib, ishlab chiqqan jihozlar va qoldiqlarni olib ketadi.\nEslatib o‘tamiz, 1-oktabr kuni Boyqo‘ng‘irdan koinotga yo‘l olgan mazkur kema “Progress M-M” turkumidagi so‘ngisi bo‘ldi. Shu yil noyabr oyida modernizatsiya qilingan “Progress MS” turkumidagi yangi kemaning parvozi rejalashtirilgan.", "category": "Texnologiyalar", "title": "“Progress M-29M” kemasi XKSga muvaffaqiyatli birikdi ", "date": "10/02/2015", "url": "https://daryo.uz/2015/10/02/progress-m-29m-kemasi-xksga-muvaffaqiyatli-birikdi/"}
{"content": "Meksika shimoli-sharqidagi Monterrey shahrida joylashgan Amerika kolleji talabasi o‘quv yurtida otishma uyushtirdi. Bu haqda “Kommersant” xabar bermoqda.\n\nUch kishi mazkur otishma qurboni bo‘ldi. Hujum uyushtirgan talabani bunga undagan sabablar hozircha noma’lum. Hodisa tafsilotlari o‘rganilmoqda.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Dunyo", "title": "Meksikadagi kollejda uyushtirilgan otishmada 3 kishi halok bo‘ldi", "date": "01/19/2017", "url": "https://daryo.uz/2017/01/19/meksikadagi-kollejda-uyushtiilgan-otishmada-3-kishi-halok-boldi/"}
{"content": "O‘zbekiston xalq artisti Olmaxon Hayitova vafotidan avval turmush o‘rtog‘iga vasiyat qoldirgan edi, deya xabar bermoqda “Kun.uz” “Darakchi” gazetasiga tayanib.\n\n“55 yil birga baxtiyor yashagan rafiqam Olmaxon vafotidan avval: ‘Omonatimni topshirganimda uch kun onamning uyida mehmon qilib, so‘ng ‘Oxun buva’ qabristoniga qo‘yinglar. Olgan mukofotlarimni kichkina yostiqchaga tikib, yonimga qo‘yib qo‘ying’, deya so‘nggi iltimosini aytgandi. Shunga ko‘ra, Olmaxonning vasiyatini bajardik”, — dedi Olmaxon Hayitovaning turmush o‘rtog‘i Ruslan Madrahimov.\nEslatib o‘tamiz, Olmaxon Hayitova 2014-yil boshida, 73 yoshida, qandli diabetdan vafot etgan edi.", "category": "Madaniyat", "title": "O‘zbekiston xalq artisti Olmaxon Hayitovaning vasiyati bajarildi", "date": "01/21/2015", "url": "https://daryo.uz/2015/01/21/ozbekiston-xalq-artisti-olmaxon-hayitovaning-vasiyati-bajarildi/"}
{"content": "Shaffof ekran hamda quyosh energiyasi bilan quvvatlanadigan yangi telefon MX-1 deb nomlanadi. Uning ixtirochisi Sirojiddin Nasriddinov Toshkent davlat texnika universitetining ikkinchi bosqichida tahsil oladi.\n\nIxtiro Toshkentda o‘tkazilayotgan VII Innovatsion g‘oyalar, texnologiyalar va loyihalar respublika yarmarkasida namoyish etildi, deb yozadi ICTNEWS ma’lumotiga tayanib Gazeta.uz.\n\nQurilmaning pastki qismida uchta sensorli tugmalar mavjud, shuningdek vspishkaga ega kamera hamda antenna ham shu yerda joylashtirilgan.\nTelefonda o‘rnatilgan nanoplyonka evaziga uning batareyasi quyosh energiyasidan quvvat olishi mumkin.\n\nIxtiro muallifi ko‘rgazma davomida o‘z loyihasiga patent oldi va endilikda ishlab chiqarishni yo‘lga qo‘yish uchun investorlar izlamoqda. Sirojiddinning so‘zlariga ko‘ra, telefon ishlab chiqarish boshlansa, uning narxi 600 AQSh dollari atrofida bo‘ladi.", "category": "Texnologiyalar", "title": "Toshkentlik talaba shaffof telefon ixtiro qildi (foto)", "date": "04/24/2014", "url": "https://daryo.uz/2014/04/24/toshkentlik-talaba-shaffof-telefon-ixtiro-qildi-foto/"}
{"content": "Davlat statistika qo‘mitasidan olingan ma’lumotga ko‘ra, O‘zbekiston 2019-yilning yanvar—sentabr oylari davomida 3,98 milliard dollarlik oltin eksport qildi.\n\nQo‘mita ma’lumotlariga ko‘ra, bu ko‘rsatkich 2015-yilda — 823,9 million dollarni, 2016-yilda — 738,2 million dollar, 2017-yilda 1,6 milliard dollarni tashkil etgan.\nEksport umumiy hajmida oltinning ulushi 29,1 foizni tashkil qilgan. Bu o‘tgan yilning shu davriga nisbatan qariyb 2,6 barobar ko‘p.\nMavzuga doir: O‘zbekiston eng ko‘p oltin saqlovchi davlatlar yigirmataligiga kirdi\nShuningdek, ko‘rsatilgan davr mobaynida 1,17 milliard dollarlik to‘qimachilik mahsulotlari, 1,14 millilar dollarlik oziq-ovqat mahsulotlari, 706,6 million dollarlik rangli metallar va undan tayyorlangan buyumlar hamda 675,2 million dollarlik kimyo mahsulotlari va buyumlari eksportga chiqarilgan.", "category": "Mahalliy", "title": "O‘zbekiston eksportining qariyb 30 foizini oltin tashkil qildi", "date": "10/22/2019", "url": "https://daryo.uz/2019/10/22/ozbekiston-eksportining-qariyb-30-foizini-oltin-tashkil-qildi/"}
{"content": "Kataloniyaning “Barselona” jamoasi JARning sobiq prezidenti Nelson Mandelaning 100 yilligi munosabati bilan “Mamelodi Sandauns” klubiga qarshi o‘rtoqlik uchrashuvida maydonga tushdi. Yoxannesburgda kechgan bahsda “Barselona” 3:1 hisobida g‘alabaga erishdi.\n\nKataloniyaliklar safida Usmon Dembele, Luis Suares va Andre Gomesh gol urishga erishgan bo‘lsa, Janubiy afrikaliklar yagona goli Sibusiso Vilakazi hisobiga yozildi.\n\n“Barselona” joriy mavsumda muddatidan oldin Ispaniya chempionligini, shuningdek, Ispaniya kubogini ham qo‘lga kiritdi. “Mamelodi Sandauns” JAR chempionatida g‘olib chiqqan.\nMa’lumot uchun Nelson Mandela 1918-yilning 18-iyulda tavallud topgan. 1994-yilning 10-mayidan 1999-yilning 14-iyuniga qadar JARda prezident bo‘lgan. Mandela 2013-yilning 5-dekabrida vafot etgan.\nO‘rtoqlik uchrashuvi\n16-may, chorshanba\nGollar: 0:1 – 3 Dembele, 0:2 – 19 Suares, 0:3 – 67 Andre Gomesh, 1:3 – 76 Vilakazi.\n“Mamelodi Sandaunz”: Onyango (Mvine, 66), Langerman, Sumaoro (Madisha, 62), Ngonga (Morena, 90), Arendse, Zvane (Lebese, 90), Mabunda (Moxomi, 90), Billiat (Manisa, 77), Kekana (Sirino, 77), Tau (Brokki, 90), Vilakazi.\n“Barselona”: ter Stegen (Sillessen, 46), Nelson Semedu (Serji Roberto, 46), Mina (Ruis de Galarreta, 46; Messi, 74), Din (Alba, 46), Inyesta (Andre Gomesh, 46), Buskets (Pike, 46), Alenya (Kuenka, 46), Denis Suares (Koutinyo, 46), Rakitich (Paulinyo, 46), Dembele (Aleish Vidal, 46), Suares (Pako Alkaser, 46).", "category": "Sport", "title": "“Barselona” Nelson Mandela tavalludining 100 yilligiga bag‘ishlab o‘tkazilgan o‘yinda g‘alaba qozondi", "date": "05/17/2018", "url": "https://daryo.uz/2018/05/17/barselona-nelson-mandela-tavalludining-100-yilligiga-bagishlab-otkazilgan-oyinda-galaba-qozondi/"}
{"content": "Akasi Og‘abek Sobirovning to‘ng‘ich qizi Gulruhxon turmush qurayotgani haqida Instagram sahifasi orqali ma’lumot bergan xonanda Anvar Sobirov, keyinroq otaning o‘z qiziga nikoh sovg‘asini ham namoyish etdi.\n\n“Tort emas, san’at asari ekan bu. Og‘abek akaning qizlariga qilgan syurprizlaridan biri”, — deb izoh qoldirgan Anvar Sobirov.\nMa’lumot uchun, Og‘abek Sobirovning 3 o‘g‘il va 3 qiz farzandi bor.\nTORT emas sanat asari ekan bu,Ogabek akani qizlariga qilgan syurprizlaridan biri...\nВидео опубликовано Anvar Sobirov (@anvarsobirov) Ноя 9 2016 в 7:00 PST", "category": "Madaniyat", "title": "Xonanda Anvar Sobirov Instagram sahifasiga akasi Og‘abekning turmushga chiqqan qizi uchun sovg‘asini joyladi (video)", "date": "11/10/2016", "url": "https://daryo.uz/2016/11/10/xonanda-anvar-sobirov-instagram-sahifasiga-akasi-ogabekning-turmushga-chiqqan-qizi-uchun-sovgasini-joyladi-video/"}
{"content": "UEFA tashkiloti Yevropa Ligasi yarim finalining dastlabki o‘yinlari yakuniga ko‘ra haftaning eng yaxshi o‘yinchisini e’lon qildi.\n\nUshbu nomga “Arsenal” hujumchisi Aleksandr Lyakazett munosib deb topildi. Eslatib o‘tamiz, u “Valensiya”ga qarshi kechgan yarim finalning dastlabki bahsida dublga erishdi (3:1).\nLyakazettdan tashqari mazkur sovringa uning jamoadoshi Pyer-Emerik Obameyang, “Chelsi” yarim himoyachisi Ruben Loftus-Chik hamda “Ayntraxt” darvozaboni Kevin Trapp da’vogarlik qilgandi.", "category": "Sport", "title": "Yevropa Ligasida haftaning eng yaxshi o‘yinchisi ma’lum bo‘ldi", "date": "05/03/2019", "url": "https://daryo.uz/2019/05/03/yevropa-ligasida-haftaning-eng-yaxshi-oyinchisi-malum-boldi-5/"}
{"content": "Amerikalik milliarder Uorren Baffetning Berkshire Hathaway investitsion kompaniyasi ikkinchi chorakda Apple Inc. aksiyalari paketini 55 foiz — 15,23 millionga oshirdi. Bu haqda “Interfaks” xabar bermoqda.\n\nMarketWatch’ning qayd etishicha, Apple kapitalizatsiyasi ushbu uch oy ichida 12 foizga pasaygan.\nBerkshire Hathaway aprel—iyun oylarida Wal-Mart Stores Inc. aksiyalarini sotib, ularning o‘z investportfelidagi sonini 55,2 milliondan 40,2 million qimmatli qog‘ozgacha kamaytirdi. Shuningdek, qishloq xo‘jaligi va boshqa texnikalarni ishlab chiqaruvchi Deere & Co. qog‘ozlarini 23,28 milliondan 21,96 milliongacha qisqartirdi.\nInvestitsion kompaniya neft ishlab chiqaruvchi Phillips 66 aksiyalarini xarid qilib, ularning miqdorini 75,6 milliondan 78,8 milliongacha oshirdi.\nAsoschisi investor va milliarder Jorj Soros bo‘lgan Soros Fund Management ikkinchi chorakda Apple’ning unga tegishli bo‘lgan barcha aksiyalarini (3,1 mingta qog‘oz) sotdi. Milliarder Devid Eynxornning Greenlight Capital jamg‘armasi joriy chorakda Apple paketlarining 16 foizi — 6,855 million aksiyasini sotdi.", "category": "Texnologiyalar", "title": "Uorren Baffet kompaniyasi Apple aksiyalariga egaligini 55 foizga oshirdi", "date": "08/16/2016", "url": "https://daryo.uz/2016/08/16/uorren-baffet-kompaniyasi-apple-aksiyalariga-egaligini-55-foizga-oshirdi/"}
{"content": "Beeline aloqa operatori internet paketlariga yangi narxlar joriy qildi. Shu bilan birga internet-paketlar hajmi ham o‘zgartirilgan. Bu haqda Mobinfo.uz sayti xabar berdi.\n\nAvval eng kichik hajmdagi internet paketi 30 Mb bo‘lgan va u 1$ narxda sotilgan. Endilikda esa eng kichik paket 35 Mb va uning narxi 1,2 dollarni tashkil etadi.\nEng qimmat internet paketi hajmi 3500 megabaytdan 3700 megabaytga oshgan va narxi ham 25 dollardan 27 dollarga ko‘tarilgan. Shu bilan 1 Mb narxi taxminan 2,2 foizga oshgan.", "category": "Texnologiyalar", "title": "Beeline internet-paketlar hajmi va narxini oshirdi", "date": "07/09/2014", "url": "https://daryo.uz/2014/07/09/beeline-internet-paketlar-hajmi-va-narxini-oshirdi/"}
{"content": "Xonanda Shahnozabonu 14-mart, dushanba kuni tongda vafot etdi. Bu haqda xonandaning tutingan ukasi, klipmeyker Orif Fayziyev jurnalist Feruz Muhammadga ma’lum qildi.\n\n“So‘nggi kunlarda ob-havo noqulay kelgani sabab, ahvollari juda og‘irlashgan edi. Boshlarida o‘simta bor edi. Operatsiya qilishgan edi, yaxshi chiqqandilar. Ammo ob-havo yomon bo‘lgani bois, ikki kundan beri ahvollari og‘irlashib qolgan edi”, — dedi Orif Fayziyev.\n“Qalampir.uz”ning yozishicha, xonanda 1974-yilda tavallud topgan, 2000-yillarning boshida esa “Qizalog‘im”, “Do‘st”, “Qizg‘onaman” kabi qo‘shiqlari bilan tanilgan edi.\n“Yaqindagina xonandaning otasi bilan uchrashgan edik. ‘Qizimni Xudo qaytarib berdi. Juda og‘ir operatsiyani boshdan o‘tkazdi. Betob bo‘lib, shifokorga murojaat qilmay yuravergan ekan’, degan edi boyaqish”, — deb yozadi “Qalampir.uz”.", "category": "Madaniyat", "title": "Xonanda Shahnozabonu 42 yoshida vafot etdi", "date": "03/14/2016", "url": "https://daryo.uz/2016/03/14/xonanda-shahnozabonu-42-yoshida-vafot-etdi/"}
{"content": "Rigadagi oliy o‘quv yurtlaridan birining ikkinchi bosqichida tahsil olayotgan o‘zbekistonlik Olga San Latviyada qanday yashayotganligi haqida qayta-qayta takrorlamaslik uchun mulftilm suratga oldi. Bu haqda Riga dumasi portali xabar bermoqda.\n\nOlganing aytishicha, O‘zbekiston, Qozog‘iston, Rossiya va boshqa mamlakatlardagi do‘stlari uning hozirgi hayot tarzi haqida ko‘p so‘raydi.\nUniversitetda videoblog tayyorlash va obunachilar to‘plash haqida topshiriq berilganida nima qilish haqida uzoq o‘yladim. Nihoyat, hozir o‘zim yashayotgan mamlakat haqida multfilm chizishga qaror qildim. Bu yerda hech qachon bo‘lmagan kishilarga Riga va Latviya haqida hikoya qilaman. Bu — endi birinchisi, butun boshli turkum tayyorlayapman.\nOlga San, o‘zbekistonlik talaba\nOlga mahalliy universitetning audiovizual bo‘limida tahsil oladi. “Filmlar, videoroliklar suratga olishni istayman. O‘zbekiston — Vatanim, uni juda yaxshi ko‘raman. Kino bilan hayotimni bog‘lamoqchiman, karyeramni Yevropada davom ettirish haqida o‘ylayapman”, — deydi Olga.\n\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’” (@toshqindaryo)ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Latviyada tahsil olayotgan toshkentlik talaba qiz Riga haqida multfilm suratga oldi (video)", "date": "02/11/2017", "url": "https://daryo.uz/2017/02/11/latviyada-tahsil-olayotgan-toshkentlik-talaba-qiz-riga-haqida-multfilm-suratga-oldi-video/"}
{"content": "9-mart kuni Germaniya poytaxti Berlin shahrida “ITB Berlin – 2018” xalqaro turizm ko‘rgazmasi o‘z ishini boshladi, deb xabar beradi “O‘zbekiston havo yo‘llari” MAK matbuot xizmati.\n\nJoriy yilda ushbu ko‘rgazmada 185 mamlakatdan o‘n mingdan ziyod firma va kompaniya vakillari ishtirok etmoqda.\nMazkur nufuzli forumda O‘zbekiston sayyohlik salohiyati yagona “O‘zbekiston” milliy stendida taqdim etilmoqda. “O‘zbekiston havo yo‘llari” milliy aviakompaniyasi o‘z xizmatlarini jumladan, faoliyati haqidagi axborot materiallari, aviaparki, qatnovlar jadvali va havo kemasi sahnidagi xizmatlarini namoyish qilmoqda.\nQayd etilishicha, 6-mart kuni O‘zbekistonning Germaniyadagi elchixonasida mamlakat sayyohlik salohiyatining taqdimoti bo‘lib o‘tgan.\nAnjumanda “O‘zbekiston havo yo‘llari” milliy aviakompaniyasi hamda ikki davlat sayyohlik sohasi vakillari ishtirok etdi.\nTadbirda turizm sohasidagi xalqaro hamkorlikni yanada rivojlantirish istiqbollari haqida so‘z yuritildi. O‘zbekistonning tabiiy, tarixiy va madaniy merosi, diqqatga sazovor joylari, sayyohlik sohasida amalga oshirilayotgan ishlar haqida ma’lumot berildi. Shuningdek, tadbir davomida B2B shaklidagi uchrashuvlar ham o‘tkazildi.", "category": "Mahalliy", "title": "O‘zbekiston sayyohlik salohiyati Berlinda namoyish etilmoqda", "date": "03/09/2018", "url": "https://daryo.uz/2018/03/09/ozbekiston-sayyohlik-salohiyati-berlinda-namoyish-etilmoqda/"}
{"content": "“O‘zbekiston Respublikasining ayrim qonun hujjatlariga o‘zgartirish va qo‘shimchalar kiritish to‘g‘risida”gi qonun Prezident tomonidan imzolandi. Bu haqda “Huquqiy axborot” kanali xabar berdi.\n\nQonunga muvofiq, ba’zi davlat organlarining faoliyati takomillashtirilishi munosabati bilan 20 ga yaqin qonun hujjatlariga o‘zgartirish va qo‘shimchalar kiritildi.\nJumladan, “Prokuratura to‘g‘risida”gi qonunga kiritilgan o‘zgartirishga ko‘ra, prokuratura organlari xodimlari ishining o‘ziga xos tomonlaridan kelib chiqqan holda 20 yildan ortiq ish stajiga ega bo‘lgan xodimlarga 15 kalendar kun qo‘shimcha ta’til beriladi.\nShu bilan birga, endilikda prokuratura organlari xodimlariga ilmiy, pedagogik va ijodiy faoliyat bilan shug‘ullanishga ruxsat etiladi (ilgari ular ilmiy, o‘qituvchilik va ijodiy faoliyat bilan faqat asosiy ishdan bo‘sh vaqtda shug‘ullanishi mumkin bo‘lgan).\nBundan tashqari, Soliq kodeksiga tadbirkorlik subyektlarining huquqlarini himoya qilish bo‘yicha vakil tadbirkorlar manfaatlarini ko‘zlab ma’muriy sudga berilgan ariza (shikoyat) yuzasidan davlat bojini to‘lashdan ozod qilinishiga oid norma kiritildi.\nMavzuga doir: Shavkat Mirziyoyev prokuratura organlari haqidagi farmonni imzoladi\nEslatib o‘tamiz, Shavkat Mirziyoyev O‘zbekiston Prezidenti lavozimiga kirishganidan keyin imzolagan birinchi qonuni “O‘zbekiston Respublikasi prokuratura organlari xodimlari kunini belgilash to‘g‘risida”gi qonun edi.", "category": "Mahalliy", "title": "“Prokuratura to‘g‘risida”gi qonunga o‘zgartirishlar kiritildi", "date": "11/13/2019", "url": "https://daryo.uz/2019/11/13/prokuratura-togrisidagi-qonunga-ozgartirishlar-kiritildi/"}
{"content": "Gollivudlik mashhur aktyor va prodyuser Leonardo Di Kaprio ekologiya tashkilotlariga, shu jumladan, Afrika yovvoyi tabiati va Amazoniya tropik o‘rmonlarini himoya qilish bilan shug‘ullanuvchi muassasalarga 15 million dollar yo‘naltirdi. Bu haqda “TASS” xabar beradi.\n\nAmazon Watch, Save The Elephants, Tree People va World Wildlife Fund kabi fondlar grantlarga ega bo‘ldi.\n“Sayyoramiz tabiatining vayron etilishi shunday sur’atlarda sodir bo‘lmoqdaki, buni ortiq e’tiborsiz qoldirishning iloji yo‘q. Dunyo aholisi yashash muhitini vayron etmaydigan kelajakni barpo etishga mas’ulmiz”, — deb ta’kidladi aktyor.\n1998-yilda Di Kaprio, Yer sayyorasidagi yashash muhiti ekologiyasini saqlash maqsadida, shaxsiy Leonardo DiCaprio Foundation fondini tashkil etdi. Bugungi kunda tashkilot dunyoning 40 ta mamlakatida faoliyat ko‘rsatmoqda.", "category": "Madaniyat", "title": "Leonardo Di Kaprio ekologiya tashkilotlariga 15 mln dollar yo‘naltirdi", "date": "07/15/2015", "url": "https://daryo.uz/2015/07/15/leonardo-di-kaprio-ekologiya-tashkilotlariga-15-mln-dollar-yonaltirdi/"}
{"content": "12-yanvar kuni AQShning Kaliforniya shtati Beverli Xillz shahrida “Oltin globus” mukofotlarini topshirish marosimi bo‘lib o‘tdi, deya xabar bermoqda NBC telekanali.\n\nAsosiy — “Eng yaxshi dramatik film” yo‘nalishi bo‘yicha “O‘spirinlik” (Boyhood) filmi g‘olib bo‘ldi. Richard Linkleyter shu kartinasi uchun eng yaxshi rejissyorlik ishi yo‘nalishida mukofot oldi.\n“Hali-hamon Elis” (Still Alice) filmidagi roli uchun Julianna Mur eng yaxshi dramatik aktrisa; “Stiven Xoking olami” (The Theory of Everything) kartinasidagi ijrosi uchun esa Eddi Redmeyn eng yaxshi aktyor deb tan olindi.\n“Eng yaxshi komediya aktyori” yo‘nalishida “Byordmen” (Birdman) filmida o‘ynagan Maykl Kiton g‘olib bo‘ldi. Ushbu kinolenta ssenariysi mualliflari ham mukofot sovrindoriga aylandi. “Katta ko‘zlar” (Big Eyes) kartinasidagi ijrosi Emi Adamsga eng yaxshi komediya aktrisasi nomini olib keldi. “‘Grand Budapesht’ mehmonxonasi” (The Grand Budapest Hotel) esa eng yaxshi komediyali film bo‘ldi.\nEng yaxshi ikkinchi darajali aktyorlar “O‘spirinlik” (Boyhood) filmida o‘ynagan Patrisiya Arkett va “Shaydolik” (Whiplash) kartinasida rol ijro etgan Jey Key Simmons bo‘ldi.\n“Ajdarni qo‘lga o‘rgatish sirlari 2” (How To Train Your Dragon 2) lentasi eng yaxshi animatsion film deb e’tirof etildi.\n“Xorijiy tildagi eng yaxshi film” yo‘nalishida rossiyalik Andrey Zvyaginsevning “Leviafan” kartinasi “Oltin globus”ga loyiq deb topildi.", "category": "Madaniyat", "title": "Rossiyalik rejissorning “Leviafan” filmi “Eng yaxshi xorijiy film” yo‘nalishida “Oltin globus”ni qo‘lga kiritdi", "date": "01/13/2015", "url": "https://daryo.uz/2015/01/13/rossiyalik-rejissorning-leviafan-filmi-eng-yaxshi-xorijiy-film-yonalishida-oltin-globusni-qolga-kiritdi/"}
{"content": "Futbol bo‘yicha Angliya Kubogida yarim finalning so‘nggi ishtirokchisi nomi aniq bo‘ldi.\n\nChorak finalning 13-mart kuni bo‘lib o‘tgan “Manchester Yunayted” — “Vest Hem” o‘yinida 1:1 hisobi qayd etilgach, tomonlar reglamentga ko‘ra “Vest Hem” maydonida javob o‘yinida maydonga tushishlari kerak edi. 13-aprel kungi takroriy o‘yinda “Manchester Yunayted” 2:1 hisobida zafar quchib, yarim finalning to‘rtinchi ishtirokchisiga aylandi.\nQayd etish kerak, xorvatiyalik mutaxassis Slaven Bilich boshchilik qilayotgan “Vest Hem”ni mavsum avvalida chempionlikka da’vogar deya qaralgan “Manchester Siti”, “Chelsi”, “Arsenal”, “Liverpul” va “Manchester Yunayted” klublaridan birortasi mag‘lub eta olmagandi. Bu ishni birinchi bo‘lib, Lui Van Gal jamoasi Angliya Kubogi musobaqasida uddaladi.\nBunga qadar, “Everton”, “Uotford” hamda “Kristal Pelas” klublari yarim final chiptasini qo‘lga kiritib bo‘lgandi. Final ostonasida “Yunayted” va “Everton” klublari birinchi juftlikni tashkil qiladi, ikkinchi juftlikda “Uotford” hamda “Kristal Pelas” klublari to‘qnash keladi.\nYarim final bellashuvlari Londondagi “Uembli” stadioni bo‘lib o‘tadi. O‘yinlar 23—24-aprel sanalariga tayin qilingan.\nAngliya Kubogi\n Chorak final uchrashuvi\n 13-aprel, chorshanba\nGol: Markus Rashford, 54 (0:1). Maruan Fellayni, 67 (0:2). Jeyms Tomkins, 79 (1:2).\n“Vest Hem”: Darren Rendolf, Aaron Kressvel, Jeyms Tomkins, Anjelo Ogbonna, Maykl Antonio, Mark Noubl, Sheyku Kuyyate, Manuel Lansini (Emmanuel Emenike, 74), Dimitri Payet, Enner Valensiya (Viktor Mozes, 62), Endi Kerroll.\n“Manchester Yunayted”: David de Xea, Markos Roxo (Antonio Valensiya, 68), Kris Smolling, Timoti Fosu-Mensa, Maykl Kerrik, Deyli Blind, Jessi Lingard, Maruan Fellayni, Ander Errera (Morgan Shneyderlen, 76), Markus Rashford (Ueyn Runi, 90), Antoni Marsyal.", "category": "Sport", "title": "“Manchester Yunayted” Angliya Kubogining yarim finaliga yo‘l oldi", "date": "04/14/2016", "url": "https://daryo.uz/2016/04/14/manchester-yunayted-angliya-kubogining-yarim-finaliga-yol-oldi/"}
{"content": "Shanxay hamkorlik tashkilotiga a’zo mamlakatlar davlat rahbarlari kengashining Toshkentda bo‘lib o‘tgan 2016-yilgi sammiti arafasida internet-nashrlarda O‘zbekiston xalq artisti Yulduz Usmonova mazkur tadbirga atab qo‘shiq kuylagani haqida xabarlar paydo bo‘ldi.\n\nQo‘shiqda nafaqat o‘zbek tilidagi, balki ShHTning asoschisi hisoblangan boshqa mamlakatlarning davlat tili — xitoy, qirg‘iz, qozoq, tojik va rus tilidagi so‘zlarni ham eshitish mumkin edi. Biroq bu qo‘shiq 2016-yilgi ShHT sammitiga bag‘ishlab kuylanmagani ma’lum bo‘ldi.\nXonandaning ashaddiy ishqibozlari bergan ma’lumotga ko‘ra, ShHTning 2016-yilgi Toshkent sammiti arafasida internetda ommalashib ketgan qo‘shiq aslida bundan salkam 10 yil avval yozilgan va u Yulduz Usmonovaning 2005-yilgi “Ayol” nomli albomidan “Do‘stlik” nomi bilan o‘rin olgan.\nYulduz Usmonovaning rasmiy sayti — “Yulduz.uz” ma’muri Azamat Qodirovning jurnalist Feruz Muhammadga ma’lum qilishicha, qo‘shiq haqiqatan ham Shanxay hamkorlik sammitiga bag‘ishlab kuylangan, biroq bunda gap 2016-yilgi emas, balki 2004-yilgi Toshkent sammiti haqida bormoqda.\n“Keyinchalik 2005-yilgi ‘Ayol’ albomiga kiritilgan bu qo‘shiq ilk bor ‘Istiqlol’ san’at saroyida, sammitga bag‘ishlangan bayram dasturida kuylangan”, — deya qo‘shimcha qildi Azamat Qodirov.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Yulduz Usmonovaning ShHTga bag‘ishlab kuylagan qo‘shig‘i: nima bo‘ldi, qachon, qayerda?", "date": "07/28/2016", "url": "https://daryo.uz/2016/07/28/yulduz-usmonovaning-shhtga-bagishlab-kuylagan-qoshigi-nima-boldi-qachon-qayerda/"}
{"content": "Rossiya Davlat Dumasi harbiylarga OAV va internetga xizmatga doir ma’lumotlarni joylashtirishni taqiqlovchi qonun qabul qildi Bu haqda “RIA Novosti” xabar bermoqda, deb yozadi Sputnik.\n\nQonun mualliflariga ko‘ra, harbiy xizmatchilar o‘zga mamlakatlar maxsus xizmatlari, turli terrorchi va ekstremistik guruhlar uchun qiziqish uyg‘otishi mumkinligi tufayli ushbu qonun qabul qilingan.\nYangi qonun harbiylarga OAV va internetda o‘zi va boshqa harbiylar haqida, ular joylashgan manzili haqidagi ma’lumotlarni, jumladan foto va video materiallarni hamda xizmatga doir boshqa ma’lumotlarni tarqatishni taqiqlaydi.\nUshbu taqiqlar barcha harbiylar uchun, jumladan vaqtinchalik yig‘inlarga jamlanganlar uchun ham taalluqli. Shu bilan birga harbiy xizmatchilarga o‘zlari bilan foto va videoga oluvchi hamda ma’lumotlarni internetga uzatuvchi har qanday elektron gadjetlar olib yurish taqiqlanadi.\nDumaning Mudofaa qo‘mitasi raisi Vladimir Shamanovga ko‘ra, ushbu choralar harbiylarning shaxsiy xavfsizligi hamda armiyaning umumiy xavfsizligini ta’minlashga qaratilgan.", "category": "Dunyo", "title": "Rossiyada harbiy xizmatchilarga gadjetlardan foydalanish taqiqlandi", "date": "02/19/2019", "url": "https://daryo.uz/2019/02/19/rossiyada-harbiy-xizmatchilarga-gadjetlardan-foydalanish-taqiqlandi/"}
{"content": "Madridning “Real” klubi muxlislari jamoa hujumchisi Krishtianu Ronalduning o‘zini tutishidan va so‘nggi paytda namoyish etayotgan o‘yinidan norozi bo‘lmoqda, deb xabar berdi “Stadion.uz”.\n\n“Real” muxlislari jamoa “Atletiko”ga qarshi o‘yinda yirik hisobda mag‘lubiyatga uchraganidan so‘ng, Ronaldu tungi klublardan birida dabdabali ravishda tug‘ilgan kunini nishonlaganini tanqid qilishdi. Ma’lumot o‘rnida, Ronaldu o‘z tug‘ilgan kuniga atab uyushtirgan kechaga 150 nafar yaqinlarini chaqirgan.\nMa’lumotlarga ko‘ra, bundan “Real”dagi bir qator futbolchilar va jamoa rasmiylari ham norozi bo‘lgan.", "category": "Sport", "title": "“Real” muxlislari Ronalduning o‘zini tutishidan norozi bo‘lmoqda", "date": "02/09/2015", "url": "https://daryo.uz/2015/02/09/real-muxlislari-ronalduning-ozini-tutishidan-norozi-bolmoqda/"}
{"content": "AQSh Milliy xavfsizlik agentligi sobiq xodimi Edvard Snouden Oliver Stounning “Snouden” filmida suratga tushdi, deb yozadi “Gazeta.ru” kartina ijrochi prodyuseri Igor Lopatenokka tayanib.\n\n“Edvard filmda paydo bo‘ladi, u Moskvada bir kun suratga olish ishlarida qatnashdi”, — dedi Lopatenok.\nUning so‘zlariga ko‘ra, suratga olish ishlari asosan Myunxenda, shuningdek, Gavayi orollari, Gonkong va Vashingtonda (Snouden u yerga bora olmagan) bo‘lib o‘tgan. Film ustida ishlash davomida rejissor Snouden bilan jami o‘nga yaqin marta uchrashgan.\n“Bosh rol ijrochisi Jozef Gordon-Levitt ham Edvard bilan uchrashdi”, — deya ta’kidladi Lopatenok. Uning qo‘shimcha qilishicha, Snouden filmni ko‘rib, uni ma’qullagan.\nBundan tashqari, filmning rossiyalik tomoshabinlar uchun mo‘ljallangan versiyasi AQShda katta ekranlarga chiqadigan variantdan to‘rt daqiqa uzoqroq davom etadi. “AQShdagi prokat uchun nimani kesib tashlashgani — hozircha sir”, — dedi Lopatenok.", "category": "Madaniyat", "title": "Edvard Snouden o‘zi haqidagi “Snouden” filmida suratga tushdi", "date": "09/09/2016", "url": "https://daryo.uz/2016/09/09/edvard-snouden-ozi-haqidagi-snouden-filmida-suratga-tushdi/"}
{"content": "Exiii startapi nogironlar hayotini ancha osonlashtirish imkonini beruvchi smart qo‘l protezini namoyish qildi, deya xabar bermoqda “Vesti.ru”. Qurilma komponentlarining katta qismi 3D-printerda chop etiladi, gadjet fikr kuchi orqali harakatga keltiriladi.\n\nHandiii protezi elektromiograf yordamida insonning asab signallarini o‘qib, ularni harakatga aylantiradi. Shu tariqa, protez egasi fikr kuchi bilan sun’iy qo‘lini qimirlatishi, panjasini ochib-yopishi, har bitta barmog‘ini alohida harakatlantirishi mumkin. Ma’lumotlar smartfonga ulangan protsessorda ishlanadi.\nProtezlarning hozirgi modellaridan farqli ravishda Handiii arzon narxda — 300 dollardan sotiladi, uni boy bo‘lmagan nogironlar ham sotib olishi mumkin.\n", "category": "Texnologiyalar", "title": "Yaponiyaliklar fikr kuchi bilan boshqariladigan “aqlli” protez yaratdi (video)", "date": "03/26/2015", "url": "https://daryo.uz/2015/03/26/yaponiyaliklar-fikr-kuchi-bilan-boshqariladigan-aqlli-protez-yaratdi-video/"}
{"content": "Toshkentda Google LG Electronics kompaniyasi bilan hamkorlikda ishlab chiqargan Nexus 5X sotuvga chiqdi, deb xabar beradi “Mobinfo.uz”.\n\nAslini olib qaraganda, smartfonni 2014-yilda chiqarilgan Nexus 5 ning takomillashgan ko‘rinishi deyish mumkin. U plastik korpusga hamda diagonali 5,2 dyuym, Full HD (1080 × 1920, 424 ppi) yechimli IPS-matritsaga ega.\nNexus 5X’ning “yuragi” olti yadroli va Adreno 418 grafikali Qualcomm Snapdragon 808 chipi hisoblanadi. U 2 Gb operativ va 16/32 Gb ichki xotiraga ega. Kameralar borasida LG Nexus 5X avvalroq sotuvga chiqqan Nexus 6P’ning o‘zi, barmoq izi sensori, oldi paneldagi stereodinamikka ham ega. Smartfon Android 6.0 Marshmallow operatsion tizimi asosida ishlaydi.\nToshkentdagi “Fleshka” savdo majmuasida Nexus 5X 2,4 million so‘mga taklif qilinmoqda. Qiyos uchun, yaqinda Nexus 6P smartfoni 3,4 million so‘mdan sotilayotgan edi.\nUshbu qurilmani ko‘rsatilgan narxda sotib olishga “Daryo” nashri kafolat bermaydi. Qurilma va uning narxi haqidagi axborot faqat tanishish uchun taqdim etilgan.", "category": "Texnologiyalar", "title": "Toshkentda Nexus 5X 2,4 mln so‘mdan sotuvga chiqdi", "date": "04/12/2016", "url": "https://daryo.uz/2016/04/12/toshkentda-nexus-5x-24-million-somdan-sotuvga-chiqdi/"}
{"content": "BMT bosh kotibining Suriya bo‘yicha maxsus vakili Staffan de Mistura mamlakat shimoli-sharqidagi Al-Qamishli shahrida ro‘y bergan va o‘nlab kishilar qurbon bo‘lgan teraktni keskin qoraladi. Bu haqda “TASS” xabar bermoqda.\n\n“Suriya bo‘yicha maxsus vakil Staffan de Mistura IShID zimmasiga olgan portlashni keskin qoralaydi. Guruh xalqaro hamjamiyat Suriyadagi mojaroni tartibga solish bo‘yicha harakatlarida ikkilanishini kutmoqda. Shu munosabat bilan vakil barcha tomonlarni siyosiy jarayonni izga solishda siljishga erishish, shuningdek, jangovar harakatlarni to‘xtatish, terrorchilikka qarshi kurashish, gumanitar karvonlarga yo‘l ochish zarurligini yana bir bor qayd etdi”, — deya ta’kidladi BMT bosh kotibi rasmiy vakilining o‘rinbosari Farxan Haq.\nOxirgi ma’lumotlarga ko‘ra, xudkush terrorchi Al-Qamishli shahrida kurdlarning o‘z-o‘zini himoya qilish kuchlari nazorat posti yaqinida minalashtirilgan yuk mashinasini portlatib yuborishi oqibatida 50 kishi halok bo‘ldi, 100 dan ortiq kishi jarohatlandi. Hujum qurbonlari orasida kurd jangchilari va tinch aholi vakillari bor.\nIShID ekstremistik guruhi jahonning bir qator mamlakatlari va xalqaro tashkilotlar tomonidan “terrorchilik tashkiloti” deb topilgan.", "category": "Dunyo", "title": "BMT bosh kotibining Suriya bo‘yicha vakili Al-Qamishlidagi teraktni keskin qoraladi", "date": "07/28/2016", "url": "https://daryo.uz/2016/07/28/bmt-bosh-kotibining-suriya-boyicha-vakili-al-qamishlidagi-teraktni-keskin-qoraladi/"}
{"content": "UzCard onlayn kartochkalari egalari uchun yangi MBank mobil dasturi ishga tushirildi. Dastur yordamida kommunal va boshqa xizmatlar uchun to‘lovni internet orqali amalga oshirish, kartochka balansida qolgan mablag‘ni tekshirish mumkin. Buning uchun foydalanuvchida SMS-axborot xizmati yoqilgan bo‘lishi lozim. Bu haqda “Yagona umumrespublika protsessing markazi”(YaUPM) sayti xabar beradi.\n\nShuningdek, “Aloqabank” mijozlari — bankda o‘z hisob raqamiga ega bo‘lgan ham jismoniy, ham yuridik shaxslar hisob raqamlarini istalgan vaqtda, kompyutersiz va buxgalter xizmati yordamisiz, oson hamda masofadan turib boshqarishi mumkin.\n“Aloqabank”da o‘z hisob raqamiga ega bo‘lgan shaxs bankka tashrif buyurib, zarur hujjatlarni imzolashi kerak. Shundan so‘ng operator dasturni mijozning telefoniga yuklab beradi va keyin xizmatlardan foydalanish bepul bo‘ladi.\n\n“Aloqabank”da o‘z hisob raqamiga ega bo‘lmagan shaxslar bankning istalgan filialiga murojaat etishi mumkin. U yerda bank xodimlari murojaat etuvchi nomiga hisob raqami ochadi va mijoz uchun Mobil Bankni rasmiylashtiradi.\nYaUPM saytida qayd etilishicha, yangi mobil dastur yordamida internet, kommunal xizmatlar, YHXBB jarimalari, soliq, bojxona to‘lovlari, avia va temir yo‘l chiptalari, benzin xaridi uchun to‘lovlarni amalga oshirish hamda kreditlarni qaytarish mumkin bo‘ladi.\n\nMobil Bank dasturini yuklab olishni istaganlar ushbu manzildan batafsil ma’lumotga ega bo‘lishi mumkin.", "category": "Texnologiyalar", "title": "O‘zbekistonda YHXBB jarimalarini mobil dastur orqali to‘lash imkoniyati paydo bo‘ldi", "date": "04/27/2014", "url": "https://daryo.uz/2014/04/27/ozbekistonda-ypx-jarimalarini-mobil-dastur-orqali-tolash-imkoniyati-paydo-boldi/"}
{"content": "So‘nggi yillarda O‘zbekiston xalq artisti Ozodbek Nazarbekovning yakkaxon konsert dasturlari jonli ijroda o‘tmasligi jurnalistlar orasida qattiq tanqid ostiga olindi. “Shov-shuv” nashri yozishicha, xonanda eng katta kamchiligini bartaraf etib, to‘liq jonli kuylashga o‘tgan.\n“Har qanday el xizmatida, konsertlarda mini-diskdan voz kechdim. Har bir musiqiy ohang jonli chalinadi, men esa fonogrammadan bir foiz ham foydalanmaslikka qaror qildim. Endi yakkaxon konsertlarim faqat jonli ijroda o‘tadi”, — deydi Ozodbek Nazarbekov nashrga bergan intervyusida.\n\nShuningdek, “Shov-shuv”, Ozodbek Nazarbekovni el xizmatiga eng ko‘p taklif etiladigan, eng ko‘p konsert berish bobida rekord qo‘yishga erishgan xonanda, deb yozadi.\nXonandaning rasmiy saytida berilgan ma’lumotga ko‘ra, qo‘shiqchi 2005-yildan buyon har yili “Istiqlol” san’at saroyida uzluksiz yakkaxon konsert dasturini o‘tkazib kelmoqda.", "category": "Madaniyat", "title": "Ozodbek Nazarbekov fonogrammadan foydalanmaslikka bel bog‘laganini ma’lum qildi", "date": "10/24/2013", "url": "https://daryo.uz/2013/10/24/ozodbek-nazarbekov-fonogrammadan-foydalanmaslikka-bel-boglaganini-malum-qildi/"}
{"content": "Birlashgan Millatlar Tashkiloti odamlarda baxtiyorlik hissini uyg‘otuvchi qo‘shiqlar ro‘yxatini e’lon qildi, deb xabar bermoqda “Exo Moskvi”.\n\nBMT bosh kotibi Pan Gi Mun o‘zining sevimli qo‘shig‘i Stiv Uanderning Signed, Sealed, Delivered taronasi ekanligini ma’lum qilgan.\nShuningdek, ro‘yxatdan Jon Lennonning Imagine, Jeyms Braunning I Feel Good, Bob Marlining Three Little Birds, Yuliya Savichevaning “Nevesta” qo‘shiqlari o‘rin olgan.\nMa’lumot uchun, 20-martda Xalqaro baxt kuni nishonlanadi.", "category": "Madaniyat", "title": "BMT eng baxtli qo‘shiqlar jamlanmasini e’lon qildi", "date": "03/21/2015", "url": "https://daryo.uz/2015/03/21/bmt-eng-baxtli-qoshiqlar-jamlanmasini-elon-qildi/"}
{"content": "“Terabayt.uz” Toshkentning “Fleshka” savdo markazida sotilayotgan smartfonlar narxlari bilan tanishtirdi. Narxlar 18-may holatiga ko‘ra keltirilgan.\n\nApple telefonlari:\nApple iPhone 6S (16 Gb) – 3 999 000 so‘m\nApple iPhone 6S (64 Gb) – 4 619 000 so‘m\nApple iPhone 6S Rose (64 Gb) – 4 619 000 so‘m\nApple iPhone 6S (128 Gb) – 5 146 000 so‘m\nApple iPhone 6S Plus (16 Gb) – 4 371 000 so‘m\nApple iPhone 6S Plus (64 Gb) – 5 208 000 so‘m\nApple iPhone 6S Plus (128 Gb) – 5 549 000 so‘m\nApple iPhone 6 (16 Gb) – 3 348 000 so‘m\nApple iPhone 5S (16 Gb) – 2 294 000 so‘m\nApple iPhone SE (16 Gb) – 3 100 000 so‘m\nApple iPhone SE (64 Gb) – 3 844 000 so‘m\nSamsung telefonlari:\nSamsung Galaxy S7 – 3 565 000 so‘m\nSamsung Galaxy S7 Edge – 4 278 000 so‘m\nSamsung Galaxy S6 (32 Gb) – 2 728 000 so‘m\nSamsung Galaxy EdgePlus (32 Gb) – 3 720 000 so‘m\nSamsung Galaxy S6 Edge (32 Gb) – 2 604 000 so‘m\nSamsung Galaxy A5 – 1 519 000 so‘m\nSamsung Galaxy A510 – 1 829 000 so‘m\nSamsung Galaxy A3 – 1 116 000 so‘m\nSamsung Galaxy A310 – 1 395 000 so‘m\nSamsung Galaxy J7 – 1 472 000 so‘m\nSamsung Galaxy J5 – 967 000 so‘m\nSamsung Galaxy J1 Ace – 545 000 so‘m\nSamsung Galaxy J2 – 713 000 so‘m\nSamsung Note 5 – 3 100 000 so‘m\nSamsung Note 5 duos – 3 348 000 so‘m\nSamsung Note 4 – 2 728 000 so‘m\nHTC telefonlari:\nHTC One (32 Gb) – 1 767 000 so‘m\nHTC Desire 310 – 682 000 so‘m\nHTC Desire 500 – 868 000 so‘m\nHTC Desire 510 – 682 000 so‘m\nHTC Desire 820 Mini – 992 000 so‘m\nHTC Desire 820 Plus – 1 860 000 so‘m\nHTC Desire Eye – 1 984 000 so‘m\nHTC Desire One M9 – 2 945 000 so‘m\nHTC Desire One M9+ – 2 728 000 so‘m\nHTC Desire One M9 S – 1 860 000 so‘m\nHTC Desire One A9 – 2 139 000 so‘m\nHTC Desire One E9 – 2 139 000 so‘m\nLG telefonlari:\nLG G4 (32 Gb, Black, Grey) – 2 976 000 so‘m\nLG G4 stylus – 1 364 000 so‘m\nLG G4 mini – 1 240 000 so‘m\nLG G3 (32 Gb, Gold, Black) – 2 356 000so‘m\nLG G2 (16 Gb, Red, Grey, White) – 1 612 000 so‘m\nLG G2 mini (Gold, Black) – 868 000 so‘m\nLG G3 mini (Gold, Black) – 1 054 000 so‘m\nLG K10 – 1 116 000 so‘m\nLG K8 LTE – 868 000 so‘m\nLG Class – 1 364 000 so‘m\nLG K4 – 682 000 so‘m\nLG Flex2 – 2 665 000 so‘m\nSony telefonlari:\nSony Xperia Z3+ – 2 660 000 so‘m\nSony Xperia Z2 – 2 290 000 so‘m\nSony C3 – 1 333 000 so‘m\nSony P88 – 620 000 so‘m\nSony V9 – 650 000 so‘m\nSony P8 – 620 000 so‘m\nSony V3 – 496 000 so‘m\nSony Z Ultra – 2 232 000 so‘m\nHuawei telefonlari:\nHuawei P8 – 2 418 000 so‘m\nHuawei P8 lite – 1 364 000 so‘m\nHuawei Y6 – 806 000 so‘m\nHuawei Y5 – 620 000 so‘m\nHuawei Y3 – 496 000 so‘m\nHuawei Y6 pro – 1 116 000 so‘m\nAlcatel telefonlari:\nAlcatel one touch hero – 1 488 000 so‘m\nAlcatel one touch pop c1 – 558 000 so‘m\nAlcatel one touch idol α – 1 240 000 so‘m\nAlcatel one touch idol x – 1 085 000 so‘m\nAlcatel one touch 1009 – 155 000 so‘m\nAlcatel one touch 1010 – 415 000 so‘m\nMicrosoft Lumia telefonlari:\nMicrosoft Lumia 640 – 1 240 000 so‘m\nMicrosoft Lumia 535 – 806 000 so‘m\nMicrosoft Lumia 530 – 434 000 so‘m\nMicrosoft Lumia 630 – 682 000 so‘m\nLenovo telefonlari:\nLenovo shot vibe – 2 201 000 so‘m\nLenovo K3 note – 1 066 000 so‘m\nLenovo A-916 – 806 000 so‘m\nLenovo P1 – 2 170 000 so‘m\nLenovo vibe X2 pro – 1 550 000 so‘m\nLenovo S-856 – 868 000 so‘m\nX-BO telefonlari:\nX-BO P7 – 558 000 so‘m\nX-BO P8 – 620 000 so‘m\nX-BO P9 – 620 000 so‘m\nX-BO P11 – 620 000 so‘m\nX-BO V2 – 682 000 so‘m\nX-BO –01 – 744 000 so‘m\nMeizu telefonlari:\nMeizu mx5 (16 Gb) – 1 922 000 so‘m\nMeizu mx5 (32 Gb) – 2 108 000 so‘m\nMeizu m2 note – 1 116 000 so‘m\nXiaomi note 3 (32 Gb) – 1 488 000 so‘m\nXiaomi note 3 (16 Gb) – 1 364 000 so‘m\nXiaomi 3 – 1 116 000 so‘m\nXiaomi note 2 – 1 116 000 so‘m\nBlackBerry telefonlari:\nBlackBerry Z10 – 1 550 000 so‘m\nBlackBerry Z30 – 2 046 000 so‘m\nBlackBerry Porsche 9982 – 3 720 000 so‘m\nBlackBerry classic – 2 790 000 so‘m\nBlackBerry Passport silver edition – 3 720 000 so‘m\nArtel telefonlari:\nArtel V817 – 325 000 so‘m\nArtel F808 – 156 000 so‘m\nArtel C15 – 143 000 so‘m\nArtel E508 – 110 500 so‘m\nArtel A11 – 95 000 so‘m\nArtel General Mobile – 812 500 so‘m", "category": "Texnologiyalar", "title": "“Fleshka” savdo markazida sotilayotgan telefonlarning 18-may holatiga ko‘ra narxlari e’lon qilindi", "date": "05/19/2016", "url": "https://daryo.uz/2016/05/19/fleshka-savdo-markazida-sotilayotgan-telefonlarning-18-may-holatiga-kora-narxlari-elon-qilindi/"}
{"content": "Shokolad batonchiklari ishlab chiqaruvchi AQShning Mars korporatsiyasi Niderlandiyada tayyorlangan mahsulotlarini tarkibida plastik aniqlangani sababli dunyoning 55 mamlakatidan qaytarib olmoqda. Bu haqda “TASS” xabar bermoqda.\n\n“Biz xaridorlar tomonidan sifatsiz mahsulotlar iste’mol qilinishining oldini olish niyatidamiz”, — deya ma’lum qilingan korporatsiya bayonotida.\nYaroqlilik muddati 2016-yil 19-iyundan 2017-yil yanvarigacha bo‘lgan Mars, Snickers, Milky Way Minis va Milky Way Miniatures mahsulotlari, shuningdek, Celebrations konfetlarining ayrim to‘plamlari qaytarib olinishi bildirilgan.", "category": "Dunyo", "title": "Mars tarkibida plastik aniqlangani uchun dunyoning 55 mamlakatidan shokolad mahsulotlarini qaytarib olmoqda", "date": "02/23/2016", "url": "https://daryo.uz/2016/02/23/mars-batonchigi-tarkibida-plastik-aniqlangani-uchun-dunyoning-55-mamlakatidan-shokolad-mahsulotlarini-qaytarib-olmoqda/"}
{"content": "1-dekabrning e’tiborga molik yangiliklari — “Daryo”ning kechki dayjestida.\n\n1. Shavkat Mirziyoyev braziliyalik futbolchilarni olib ketayotgan samolyot halokati yuzasidan ta’ziya izhor etdi. Bundan tashqari, Shavkat Mirziyoyev Adanadagi yong‘in munosabati bilan Turkiya rahbariga hamdardlik bildirdi.\n2. O‘zbekiston Prezidenti saylovida “Jimlik kuni” qachondan boshlanadi? Bunday cheklovlar saylovchilarga saylov kuni noqonuniy ta’sir ko‘rsatish shaklidagi suiiste’molliklarning oldini oladi.\n3. Janubiy Koreya prezidentining ma’muriyati mamlakat yetakchisining ixtiyoriy iste’fosini talab qilmoqda. Avvalroq Pak Kin Xe televideniye orqali xalqqa murojaatida o‘z lavozimini tark etishga tayyor ekanligini ma’lum qilgan edi.\n4. Iqlim o‘zgarishlarining fotoko‘rinishlari. National Geographic nashri butun dunyodagi fotograflarni iqlim o‘zgarishlari qanday oqibatlarga olib kelganini ifodalovchi suratlari bilan o‘rtoqlashishga chaqirdi.\n5. Volvo 300 yo‘lovchiga mo‘ljallangan dunyodagi eng katta avtobusni tayyorlamoqda. Gabarit uzunligi 30 metrga yetadigan avtobus Braziliya shaharlaridan birida foydalaniladi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Mahalliy", "title": "Jimlik kuni, Shavkat Mirziyoyevning hamdardliklari, jahondagi eng katta avtobus va kunning boshqa muhim xabarlari", "date": "12/01/2016", "url": "https://daryo.uz/2016/12/01/jimlik-kuni-shavkat-mirziyoyevning-hamdardliklari-jahondagi-eng-katta-avtobus-va-kunning-boshqa-muhim-xabarlari/"}
{"content": "Facebook’ning yangi Buy tugmasi yangiliklar lentasi hamda sahifalarda savdo ishlarini olib borish uchun mo‘ljallangan. Bu haqda The Verge nashri ma’lumotiga asoslanib “Parol” nashri xabar berdi.\n\nBu funksiya yordamida sahifa hamda yangiliklar lentasida ko‘ringan mahsulotlarni sotib olish mumkin. Funksiya kompyuter va mobil qurilmalarda  birdek ishlaydi.\nMahsulotni sotib olish uchun reklama banneri yoki sahifa postidagi Buy – “sotib olish” tugmasini bosish kerak bo‘ladi. Bu bilan Facebook’dan boshqa saytga o‘tmasdan turib haridni amalga oshirish mumkin.\nSotish va sotib olish havfsizligi yuqori darajada ta’minlanadi. Hozirda yangi Buy tugmasi AQShning bir qancha kichik va o‘rta hajmdagi biznes vakillari bilan sinovdan o‘tkazilmoqda.", "category": "Texnologiyalar", "title": "Facebook saytdan chiqmasdan turib savdo qilish funksiyasini sinovdan o‘tkazmoqda", "date": "07/18/2014", "url": "https://daryo.uz/2014/07/18/facebook-saytdan-chiqmasdan-turib-savdo-qilish-funksiyasini-sinovdan-otkazmoqda/"}
{"content": "Avval xabar berganimizdek, “O‘zbekiston” sport majmuasida o‘tkazilayotgan mini-futbol bo‘yicha Osiyo chempionati saralash musobaqasining dastlabki uchrashuvida O‘zbekiston terma jamoasi turkmanistonlik futbolchilarni 10:1 hisobida mag‘lubiyatga uchratdi.\n\n“Sports” nashri yozishicha, kecha terma jamoamiz ikkinchi turda Tojikiston futbolchilariga qarshi maydonga chiqdi. Murosasiz kechgan o‘yinda O‘zbekiston 5:4 hisobida tojikistonliklarni mag‘lub etdi va muddatidan oldin 2014-yil Vyetnamda bo‘ladigan Osiyo chempionatining final bosqichiga yo‘llanma oldi.\nUshbu turdagi o‘yinda Qirg‘iziston hamda Turkmaniston jamoalari ham kuch sinashdi, ammo hisob durang bilan yakunlandi: 2:2.\nEndilikda mini-futbolchilarimiz guruhdagi yakuniy uchrashuvni Qirg‘iziston terma jamoasiga qarshi o‘tkazadi. Musobaqa 7-noyabr kuni o‘tkaziladi.\nEslatib o‘tamiz, saralash musobaqasida jami 4 ta: O‘zbekiston, Turkmaniston, Qirg‘iziston va Tojikiston terma jamoalari qatnashmoqda.", "category": "Sport", "title": "Mini-futbol: O‘zbekiston Tojikistonni 5:4 hisobida mag‘lub etdi", "date": "11/07/2013", "url": "https://daryo.uz/2013/11/07/mini-futbol-ozbekiston-tojikistonni-54-hisobida-maglub-etdi/"}
{"content": "Futbol bo‘yicha Yevropa Ligasining guruh bosqichiga qur’a tashlash marosimi bo‘lib o‘tdi. Unga ko‘ra o‘zbekistonlik futbolchi Odil Ahmedov harakat qiladigan Rossiyaning “Krasnodar” klubi “I” guruhida “Shalke” (Germaniya), “Zalsburg” (Avstriya) va “Nitssa” (Fransiya) jamoalari bilan to‘qnash keladi.\n\nYevropa Ligasining guruh bosqichida 12 ta guruh bor bo‘lib, ularni muvaffaqiyatli yakunlash uchun jami 48 ta klub kurash olib boradi. Yevropa Chempionlar Ligasi guruh bosqichi yakunlariga ko‘ra, o‘z guruhida 3-o‘rinni qo‘lga kiritgan jamoalar ishtirokini Yevropa Ligasida davom ettiradi.\n\n“Manchester Yunayted” (Angliya)\n“Fenerbaxche” (Turkiya)\n“Feynoord” (Gollandiya)\n“Zarya” (Ukraina)\n“Olimpiakos” (Gretsiya)\n“APOEL” (Kipr)\n“Yang Boyz” (Shveysariya)\n“Astana” (Qozog‘iston)\n“Anderxet” (Belgiya)\n“Sent-Eten” (Fransiya)\n“Mayns” (Germaniya)\n“Gabala” (Ozarbayjon)\n“Zenit” (Rossiya)\n“AZ-Alkmaar” (Gollandiya)\n“Makkabi T-A” (Isroil)\n“Dandolk” (Irlandiya)\n“Viktoriya Plzen” (Chexiya)\n“Roma” (Italiya)\n“Austriya” (Avstriya)\n“Astra” (Ruminiya)\n“Atletik” (Ispaniya)\n“Genk” (Belgiya)\n“Rapid” (Avstriya)\n“Sassuolo” (Italiya)\n“Ayaks” (Gollandiya)\n“Standart” (Belgiya)\n“Selta” (Ispaniya)\n“Panatinaikos” (Gretsiya)\n“Shaxtyor” (Ukraina)\n“Braga” (Portugaliya)\n“Gent” (Belgiya)\n“Kanyaspor” (Turkiya)\n“Shalke” (Germaniya)\n“Zalsburg” (Avstriya)\n“Krasnodar” (Rossiya)\n“Nitssa” (Fransiya)\n“Fiorentina” (Italiya)\n“PAOK” (Gretsiya)\n“Liberets” (Chexiya)\n“Karabax” (Ozarbayjon)\n“Inter” (Italiya)\n“Sparta” (Chexiya)\n“Sautgempton” (Angliya)\n“Xapoel” (Isroil)\n“Vilyarreal” (Ispaniya)\n“Styaua” (Ruminiya)\n“Zurich” (Shveysariya)\n“Usmonlispor” (Turkiya)", "category": "Sport", "title": "Yevropa Ligasi guruh bosqichida Odil Ahmedov jamoadoshlari Germaniya, Avstriya va Fransiya klublari bilan to‘qnash keladi", "date": "08/26/2016", "url": "https://daryo.uz/2016/08/26/yevropa-ligasi-guruh-bosqichida-odil-ahmedov-jamoadoshlari-germaniya-avstriya-va-fransiya-klublari-bilan-toqnash-keladi/"}
{"content": "7-mart kuni Toshkentdagi “Jar” stadionida “Lokomotiv” va “Bunyodkor” jamoalari o‘rtasida 2014-yilgi O‘zbekiston Superkubogi uchrashuvi bo‘lib o‘tadi. Bu haqda “O‘zbekiston profesional futbol ligasi” xabar berdi.\n\n2013-yilgi O‘zbekiston chempioni va Kubogi sohibi (“Bunyodkor”) va vitse-chempioni (“Lokomotiv”) o‘rtasidagi o‘yinni Ravshan Ermatov boshchiligidagi hakamlar brigadasi boshqaradi.\n“Bunyodkor” rasmiy saytining xabar berishicha, 6-mart kuni O‘FF binosida har ikkala jamoa bosh murabbiylari va bittadan futbolchi matbuot anjumanida qatnashadi va jurnalistlar savollariga javob beradi.\nErmatovga qanotlarda o‘zbekistonlik Abduhamidullo Rasulov va qirg‘izistonlik Bahodir Qo‘chqorov yordam beradi. Toshkentlik Aziz Asimov to‘rtinchi hakam sifatida belgilangan.", "category": "Sport", "title": "O‘zbekiston Superkubogida Ravshan Ermatov hakamlik qiladi", "date": "02/28/2014", "url": "https://daryo.uz/2014/02/28/ozbekiston-superkubogida-ravshan-ermatov-hakamlik-qiladi/"}
{"content": "21-aprel sanasida Angliya kubogi yarim finalidan o‘rin olgan dastlabki juftlik bahsi bo‘lib o‘tdi.\n\nJoze Mourinyo boshchiligidagi “Manchester Yunayted” final yo‘llanmasi uchun Maurisio Pochettino boshliq “Tottenhem”ga qarshi maydonga tushdi.\nUchrashuvning 11-daqiqasida Dele Alli gol urib, “shporlar”ni hisobda oldinga olib chiqdi. 24-daqiqaga kelib, MYU a’zosi Aleksis Sanches hisobni tenglashtirdi. Ikkinchi bo‘limning 62-daqiqasida Ander Errera gol urib, “Manchester Yunayted”ga nafaqat g‘alaba, balki final yo‘llanmasini ham taqdim etdi.\n\nYarim finalning ikkinchi uchrashuvi esa “Chelsi” hamda “Sautgempton” jamoalari o‘rtasida kechadi.\nAngliya kubogi\n1/2 final bellashuvlari\n21-apre, shanba\nGollar: 0:1 – 11 Alli, 1:1 – 24 Sanches, 2:1 – 62 Errera.\n“Manchester Yunayted”: De Xea, Jons, Smolling, Valensiya (Darmian, 80), Yang, Pogba, Matich, Lingard (Reshford, 83), Errera, Sanches (Fellayni, 90), Lukaku.\n“Tottenhem”: Vorm, Sanches, Devis (Lukas Moura, 68), Trippyer, Vertongen, Eriksen, Dembele (Vanyama, 78), Dayer, Alli, Son Xyon Min (Lamela, 86), Keyn.\nOgohlantirishlar: Valensiya (27), Son Xyon Min (28), Alli (50), Yang (71), Dayer (81), Reshford (85), Errera (90).\n22-aprel, yakshanba", "category": "Sport", "title": "“Manchester Yunayted” “Tottenhem” ustidan irodali g‘alabaga erishib, Angliya kubogi finaliga chiqdi (video)", "date": "04/22/2018", "url": "https://daryo.uz/2018/04/22/manchester-yunayted-tottenhem-ustidan-irodali-galabaga-erishib-angliya-kubogi-finaliga-chiqdi-video/"}
{"content": "AQShda yangi startap loyihalarga bepul reklama-roliklarini tayyorlab beradigan Sandwich Video deb nomlangan kompaniya ish boshladi. Bu haqda The Verge xabar berdi, deb yozadi “Parol” nashri.\n\nBugungi kunda biror g‘oya o‘ylab topish va uni yo‘lga qo‘yish birmuncha osonroq. Ammo uni odamlarga yetkazib berish, ommalashtirish esa anchagina qiyin ish. Buning uchun yaxshi reklama zarur bo‘ladi.\nSandwich Video kompaniyasi esa shunday yangi startaplarga bepul, qiziqarli reklama-roliklarini tayyorlab beradi. Xizmat haqi evaziga yangi startap a’zoligi yoki keyinchalik ko‘riladigan daromaddan ulush olinadi.", "category": "Texnologiyalar", "title": "AQShda yangi startaplarga bepul reklama-roliklarini tayyorlab beradigan kompaniya ish boshladi", "date": "12/04/2014", "url": "https://daryo.uz/2014/12/04/aqshda-yangi-startaplarga-bepul-reklama-roliklarini-tayyorlab-beradigan-kompaniya-ish-boshladi/"}
{"content": "Kolumbiya prezidenti Xuan Manuel Santos payshanba, 13-oktabr kuni Kolumbiya inqilobiy qurolli kuchlari (FARC) guruhidagi isyonchilarga qarshi o‘t ochishni to‘xtatish rejimining uzaytirilganligini e’lon qildi. Bu haqda Reuters agentligi ma’lum qildi, deb yozadi “Gazeta.ru”.\n\nSantos mazkur qarori haqida mojaroning davom etishiga qarshi faol chiqish qilayotgan yoshlar bilan uchrashuvida ma’lum qildi.\n“Shu yoshlarning iltimosi bilan mamlakatdagi o‘t ochishni to‘xtatish rejimini joriy yilning 31-dekabriga qadar uzaytirishga qaror qildim”, — dedi Kolumbiya prezidenti.\nUshbu rejim kelajakda yana uzaytirilishi mumkinligi ta’kidlanmoqda. Biroq Santos ungacha jangovar harakatlarni butunlay to‘xtatish haqidagi kelishuv qabul qilinishiga umid bildirdi.", "category": "Dunyo", "title": "Kolumbiya prezidenti FARC bilan o‘t ochishni to‘xtatish rejimini yil yakuniga qadar uzaytirdi", "date": "10/14/2016", "url": "https://daryo.uz/2016/10/14/kolumbiya-prezidenti-farc-bilan-ot-ochishni-toxtatish-rejimini-yil-yakuniga-qadar-uzaytirdi/"}
{"content": "Kuni kecha Buxoroga xizmat safarini uyushtirgan “Xo‘ja” guruhi yakkaxoni Izzatilla Ibragimov ortga qaytishda Samarqandda O‘zbekistonning Birinchi Prezidenti Islom Karimov qabrini ziyorat qildi. Bu haqda “Protoday.uz” xabar berdi.\n\n“Birinchi Prezidentimiz, Islom bobomizning Olloh oxiratlarini obod qilsin!” — deb yozdi xonanda.\nNashr ta’kidlashicha, hali hamon Birinchi Prezident qabrini ziyorat qilish uchun har kuni tumonat odam Samarqandga tashrif buyurmoqda.", "category": "Madaniyat", "title": "Xonanda Izzatilla Ibragimov Islom Karimov qabrini ziyorat qildi", "date": "03/06/2017", "url": "https://daryo.uz/2017/03/06/xonanda-izzatilla-ibragimov-islom-karimov-qabrini-ziyorat-qildi/"}
{"content": "Google kompaniyasi Google Earth loyihasi doirasida yaratilgan Timelapse servisini yangiladi, deb yozadi TJournal. Saytda foydalanuvchilar sayyorada 1984-yildan buyon sodir bo‘lgan o‘zgarishlarni ko‘rishi mumkin.\n\nBundan tashqari, Google eng ta’sirli taymlapslarning bir nechtasini YouTube’ga joyladi, ularda shaharlarning o‘sishi, muzliklarning erishi, dengizlarning qurishi va boshqalarni kuzatish mumkin.\nInteraktiv xaritaning masshtabini o‘zgartirib, eng yaqqol o‘zgarishlarni o‘rganish mumkin. Saytda ekologlar xavfsirayotgan 8 ta mintaqa ajratib qo‘yilgan, bular — Orol dengizining qurishi, Alyaska muzliklarining erishi, Amazon o‘rmonlarining asta-sekinlik bilan yo‘qolishi va boshqalar.\n", "category": "Texnologiyalar", "title": "Yer sayyorasi 32 yil ichida qanchalik o‘zgardi? Google kompaniyasi Timelapse servisini yangiladi", "date": "11/30/2016", "url": "https://daryo.uz/2016/11/30/yer-sayyorasi-32-ichida-qanchalik-ozgardi-google-kompaniyasi-timelapse-servisini-yangiladi/"}
{"content": "Microsoft-Nokia kompaniyasi Lumia 530 smartfonining bir va ikki SIM-kartali turini taqdim etdi. Bu haqda Phonearena.com sayti ma’lumotiga asoslanib “Parol” nashri xabar berdi.\n\nQurilmalarda 1,2 GGers chastotaga ega to‘rt yadroli Qualcomm Snapdragon 200 protsessori, 512 Mb tezkor va MicroSD yordamida 128 gigabaytgacha oshirish mumkin bo‘lgan 4 Gb ichki xotira va 5 megapikselli kamera o‘rnatilgan.\nSmartfonlarning old tomonida kamera yo‘q, ularda GlamMe dasturi yordamida ovozli buyruq bilan selfi surat olish mumkin. Shuningdek, kamera uchun alohida tugma o‘rnatilmagan.\nSmartfon 4 dyuymli displeyga ega va Windows Phone operatsion tizimida ishlaydi. Smartfonda Bluetooth 4.0, GPS va Wi-Fi bor.\nSmartfonlarning narxi kamida 114 dollar bo‘ladi, shu bilan birga bu narx 135 dollardan oshib ketmasligi belgilangan. Qurilmalar butun dunyo bo‘ylab sotilishi rejalashtirilgan.", "category": "Texnologiyalar", "title": "Microsoft-Nokia kompaniyasi ikki turdagi Lumia 530 smartfonlarini taqdim etdi", "date": "07/24/2014", "url": "https://daryo.uz/2014/07/24/microsoft-nokia-kompaniyasi-ikki-turdagi-lumia-530-smartfonlarini-taqdim-etdi/"}
{"content": "Osiyo Futbol Konferedatsiyasi Tartib-intizom Qo‘mitasi O‘zbekiston milliy terma jamoasi himoyachisi Islom To‘xtaxo‘jayevni to‘rtta uchrashuvga chetlatdi. Bu haqda O‘zbekiston Futbol Federatsiyasi xabar bermoqda.\n\nO‘zbekiston terma jamoasi himoyachisi Incheon shahrida o‘tkazilgan Osiyo o‘yinlari 1/8 finalida Saudiya Arabistoniga qarshi uchrashuvdan so‘ng hakam tomonidan maydondan chetlatilgan.\nOFK Tartib-Intizom qo‘mitasi mazkur vaziyatni ko‘rib chiqdi va To‘xtaxo‘jayevni to‘rtta o‘yinga chetlatdi. Ta’kidlash lozim, mazkur diskvalifikatsiya nafaqat rasmiy, balki norasmiy o‘yinlar va o‘rtoqlik uchrashuvlariga ham ta’sir qiladi. O‘zbekiston milliy terma jamoasi himoyachisi Osiyo Kubogi bahslarigacha to‘rtta o‘rtoqlik uchrashuvi yoki norasmiy turnirlarda terma jamoa qaydnomasiga ham kiritilmaydi.\nEslatib o‘tamiz, Islom To‘xtaxo‘jayev BAA terma jamoasiga qarshi bo‘lib o‘tgan OK — 2015 saralash so‘nggi turida maydondan chetlatilgani bois OK — 2015 guruh bosqichi 1-turini o‘tkazib yuboradi.", "category": "Sport", "title": "O‘zbekiston terma jamoasi himoyachisi Islom To‘xtaxo‘jayev to‘rtta uchrashuvga chetlatildi", "date": "12/11/2014", "url": "https://daryo.uz/2014/12/11/ozbekiston-terma-jamoasi-himoyachisi-islom-toxtaxojayev-tortta-uchrashuvga-chetlatildi/"}
{"content": "Instagram’da o‘zbekistonlik taniqli san’atkorlik ishtirokidagi ajoyib video paydo bo‘ldi. Unda madaniyat vazirining birinchi o‘rinbosari Ozodbek Nazarbekov xalq artisti Farrux Zokirovga: “Ustozlarni tabriklab yuboring”, deya murojaat qilgan. Farrux Zokirov esa, ovozining boricha: “Ustozlarni chin qalbimizdan tabriklaymiz! Ura!”, deb hayqirgan. Qolgan san’atkorlar ham “Yalla” solistiga jo‘r bo’lgan.\n         View this post on Instagram          \n Mana buni tabrik desa bo'ladi. Barcha ustoz va murabbiylarimizni yana bir bora tabriklaymiz. @daryo_news @daryo_news @daryo_news @daryo_news @daryo_news @daryo_news  #kinoramauz\n \nA post shared by  FILM.UZ ShouBizneS va KINO (@film.uz) on Oct 1, 2017 at 5:02am PDT\nUlar orasida “O‘zbekkonsert” davlat muassasasi rahbari Azamat Haydarov, O‘zbekistonda xizmat ko‘rsatgan artistlar Sardor Rahimxon, Alisher Fayz, To‘lqin Jabborov, G‘iyos Boytoyev, Samandar Hamroqulov, Oybek Hamroqulovlarni ham ko‘rish mumkin.\nXabarlarga ko‘ra, bu videotabrik “Turkiston” san’at saroyida Ustoz va murabbiylar kuni munosabati bilan 29-sentabr kuni bo‘lib o‘tgan tadbirdan so‘ng tayyorlangan.", "category": "Madaniyat", "title": "Bor ovozi bilan “Ura!” deb hayqirayotan Farrux Zokirov: Taniqli san’atkorlar Ustoz va murabbiylar kuni munosabati bilan tabrik yo‘lladi", "date": "10/01/2017", "url": "https://daryo.uz/2017/10/01/bor-ovozi-bilan-ura-deb-hayqirayotan-farrux-zokirov-taniqli-sanatkorlar-ustoz-va-murabbiylar-kuni-munosabati-bilan-tabrik-yolladi/"}
{"content": "Mobile World Congress ko‘rgazmasida Samsung kompaniyasi Gear “aqlli soat”larining ikkinchi avlodini taqdim etdi. Bu yil ularning biryo‘la ikkita yangi modeli aprel oyida savdoga chiqariladi. Bu haqda The Next Web nashri xabar bermoqda.\n\nGalaxy Gear “aqlli soat”larining original versiyasi chiqqaniga hali yarim yil ham to‘lmasdan turib, kompaniya uning ikkinchi versiyasini namoyish etdi. Muhim yangilik – avval xabar berganimizdek, Samsung Android operatsion tizimidan voz kechib, “aqlli soat”lariga o‘z dasturiy ta’minoti – Tizen operatsion tizimini o‘rnatgan. Aynan shu bois Gear’ning ikkinchi versiyalari nomidan “Galaxy” so‘zi olib tashlangan. Shunchaki Gear 2 va Gear 2 Neo deb nomlangan bu qurilmalarning narxi hozircha ma’lum qilinmayapti.\nAqlli soatlarning yangi avlodi tashqi ko‘rinishi bo‘yicha avvalgisidan uncha farq qilmaydi. Dizayndagi asosiy o‘zgarish – kameraning qayishchadan korpusga ko‘chirilgani hamda displey ostidagi tugmacha bo‘lgan.\nHar ikkala qurilma diagonali 1,63 dyuymli AMOLED ekraniga ega. Ularning ichki xotirasi 4 gigabayt, tezkor xotirasi esa 512 megabayt. 1 Gigagers chastotada ishlovchi ikki yadroli protsessori aqlli soatni avvalgi avlodidan (800 megagers, bitta yadro) farqlovchi katta ustunligidir. Yangi qurilmalarda batareya hajmi 300 mA/s (oldingisida 315 mA/s edi) ga teng, ammo uning ishlash muddati ko‘rsatilmagan.\nGear 2 modelida ikki megapikselli kamera mavjud; nisbatan arzon bo‘lishi kutilayotgan Gear 2 Neo variantida esa kamera yo‘q. Sensorning joylashuvi o‘zgartirilganligi tufayli 2014-yilgi aqlli soatlar qayishchasini almashtirsa bo‘ladi.\nGear’ning ikkinchi avlodidagi musiqiy pleyerga naushnikni Bluetooth 4.0 orqali ulash mumkin. Aqlli soatlarga tomir pulsini o‘lchash dasturi ham o‘rnatilgan.\nSamsung ta’kidlashicha, uncha ommabop bo‘lmagan operatsion tizimga o‘tilganligiga qaramay, Gear’ning yangi avlodi uchun allaqachon BMW, CNN, Garmin, Line, PayPal, Evernote, Feedly va Path kabi kompaniyalar tomonidan ko‘plab dasturlar tayyorlanmoqda.", "category": "Texnologiyalar", "title": "Samsung Gear 2 aqlli soati aprelda sotuvga chiqadi", "date": "02/25/2014", "url": "https://daryo.uz/2014/02/25/samsung-gear-2-aqlli-soati-aprelda-sotuvga-chiqadi/"}
{"content": "iPhone’ning eski avlodidan foydalanuvchi amerikaliklar o‘z gadjetlarining noto‘g‘ri ishlashini aniqladi va Apple kompaniyasini sudga berdi. Bu haqda MacRumors nashri ma’lumotiga tayanib, “Hi-tech.mail.ru” xabar beradi.\n\niPhone 5 va 5s smartfonlaridagi dasturiy nosozlik smartfonni Wi-Fi tarmog‘iga ulangan holatda ham mobil internetdan foydalanishga majbur qiladi. Natijada gadjet egalari aloqa uchun katta xarajatlar sarflash holatiga duch keldi.\n\nDa’vogarlarning ta’kidlashicha, gadjet katta hajmdagi ma’lumotlarni yuklab olish davomida 10—20 daqiqadan so‘ng, Wi-Fi’dan foydalanishni to‘xtatib, mobil internetga ulanadi. Foydalanuvchilar kamchilikni Amerikaning AT&T operatori tarmog‘ida aniqladi.\nNosozlik asosan video ko‘rish davomida yuzaga keladi. Bunda faqat grafik tezlatkich ishlab, protsessor quvvatni tejash uchun uyqu rejimiga o‘tish davomida Wi-Fi’ni ham o‘chiradi.", "category": "Texnologiyalar", "title": "Eski iPhone sohiblari jiddiy muammo tufayli Apple’ni sudga berdi", "date": "12/19/2015", "url": "https://daryo.uz/2015/12/19/eski-iphone-sohiblari-jiddiy-muammo-tufayli-appleni-sudga-berdi/"}
{"content": "Xalqaro olimpiya qo‘mitasi (XOQ) rossiyalik yengil atletikachi Yekaterina Volkovani 3000 metrga yugurish bo‘yicha Pekin–2008 Olimpiadasida qo‘lga kiritgan bronza medalidan uning doping namunasi ijobiy chiqqanidan so‘ng mahrum qildi. Bu haqda “TASS” xabar bermoqda.\n\nXabarda qayd etilishicha, Pekin–2008 va London–2012 Olimpiadalarining doping probalari qayta tekshiruvidan so‘ng rossiyalik sportchining namunasida taqiqlangan turinabol moddasi aniqlandi.\nAvvalroq O‘zbekiston bayrog‘i ostida chiqish qilgan erkin kurashchi Soslan Tigiyev ham namunasida taqiqlangan turinabol moddasi aniqlangach, Pekin–2008 kumush medalidan mahrum etilgani haqida xabar berilgandi.", "category": "Sport", "title": "Rossiyalik yengil atletikachi Yekaterina Volkova doping tufayli Pekin–2008 bronza medalidan mahrum qilindi", "date": "10/27/2016", "url": "https://daryo.uz/2016/10/27/rossiyalik-yengil-atletikachi-yekaterina-volkova-doping-tufayli-pekin-2008-bronza-medalidan-mahrum-qilindi/"}
{"content": "Avval xabar berganimizdek, 2016-yil 1-aprel kuni Toshkent shahrida O‘zbekiston Respublikasi Oliy Majlisi Senatining beshinchi yalpi majlisi o‘z ishini davom ettirdi. Senat O‘zbekiston Respublikasi Konstitutsiyaviy sudi tarkibiga o‘zgartish kiritish to‘g‘risida qaror qabul qildi, deb yozadi O‘zA.\n\nQarorga muvofiq, Xusanova Fatima Usmanovna O‘zbekiston Respublikasi Konstitutsiyaviy sudining sudyasi etib saylandi.\nUshbu Qaror qabul qilingan kundan e’tiboran kuchga kirdi.", "category": "Mahalliy", "title": "Senat Konstitutsiyaviy sud tarkibiga o‘zgartish kiritdi", "date": "04/02/2016", "url": "https://daryo.uz/2016/04/02/senat-konstitutsiyaviy-sud-tarkibiga-ozgartish-kiritdi/"}
{"content": "Xonanda Adham Soliyev chinozlik Ahmadboyga ikki barobar ko‘paytirish sharti bilan katta miqdorda pul bergani haqidagi mish-mishlarni rad etib chiqdi. Xonandaning videomurojaati ijtimoiy tarmoqlarda, messenjerlarda, shuningdek, YouTube videoxizmatida e’lon qilingan.\n\n“Qaysidir san’atkor Ahmadboyga pul bergan bo‘lishi mumkin, lekin men pul tugul, sigir ham bermaganman. Iltimos, Telegram orqali tarqatilayotgan bunday gap-so‘zlarga meni qo‘shmanglar”, — dedi xonanda Adham Soliyev.\n“Undan ko‘ra yurtimizning tinchligini Xudodan so‘ranglar, o‘zingiz uchun, ota-onangiz uchun sog‘liq-salomatlik so‘ranglar. Mazza qilib: “Bo‘ri edim, bo‘ri, yigitlarning zo‘ri”, deb, yigitlarning zo‘ri bo‘lib yuringlar”, — deya qo‘shimcha qildi xonanda.\nAvvalroq xonanda Munisa Rizayeva va aktrisa Ra’no Yarasheva ham chinozlik Ahmadboyga ko‘paytirib berish sharti bilan pul bergani haqidagi gap-so‘zlarni rad etib chiqqan edi.\nDiqqat, diqqat! “Daryo”ning Telegram’dagi rasmiy kanali — “Toshqin ‘Daryo’”ga obuna bo‘lib, yangiliklardan ovozli ko‘rinishda bahramand bo‘lishingiz mumkin.", "category": "Madaniyat", "title": "Xonanda Adham Soliyev chinozlik Ahmadboyga katta miqdorda pul bergani haqidagi mish-mishlarni rad etdi", "date": "07/11/2016", "url": "https://daryo.uz/2016/07/11/xonanda-adham-soliyev-chinozlik-ahmadboyga-katta-miqdorda-pul-bergani-haqidagi-mish-mishlarni-rad-etdi/"}
{"content": "Rejissor Rustam Sa’diyev O‘zbekistonda yashab o‘tgan mashhur tarixiy shaxslar haqida film suratga olish orzusi borligini ma’lum qildi. Bu haqda u “Bekajon” gazetasiga bergan intervyusida aytib o‘tdi.\n\n“Mablag‘ yaxshi bo‘lsa, kino qiziqarli chiqadi. Kostyumlar, dekoratsiyalar — hammasi mablag‘ga borib taqaladi. Yaxshi film ishlash uchun yaxshi maslahatchilar ham kerak. O‘zbekistonda yashab o‘tgan avliyolar haqida film olishni o‘ylayapman. Buyuk tabib Ibn Sino haqida ham bir yaxshi film ishlagim keladi”, — dedi Rustam Sa’diyev.\n“Ha, Botir Zokirov va Baxtiyor Zokirov ishtirokida Ibn Sino haqida film olingan, lekin u boshqacha planda. Yangi film hayotga yaqin bo‘lsa, unda Ibn Sinoning faoliyati kengroq qamrab olinsa, deyman. Bu bir tomoni. Yana katta ulamo-avliyolar bor. Masalan, Bahouddin Naqshband. Terrorizm tahdid solayotgan bir paytda islom dini salohiyatini ana shunday buyuk tarixiy shaxslar timsolida ko‘rsatish foydadan holi bo‘lmasdi, deb o‘ylayman”, — dedi rejissor.\n“Agar imkoniyat berilsa, shular haqida film olgan bo‘lardim. Bu ulkan bir orzu. Bir kun kelib u amalga oshadi, deb umid qilaman”, — deya qo‘shimcha qildi Rustam Sa’diyev.\nMa’lumot uchun, Rustam Sa’diyev so‘nggi ikki yilda O‘zbekistonda katta shov-shuv ko‘targan “Sotqin” va “Baron” filmlari rejissori hisoblanadi.", "category": "Madaniyat", "title": "Rejissor Rustam Sa’diyev, “imkoniyat berilsa”, Ibn Sino va Bahouddin Naqshband haqida film suratga oladi", "date": "02/28/2016", "url": "https://daryo.uz/2016/02/28/rejissor-rustam-sadiyev-imkoniyat-berilsa-ibn-sino-va-bahouddin-naqshband-haqida-film-suratga-oladi/"}
{"content": "“MYu” bosh murabbiyi ser Aleks Fegyuson mavsum yakunlanganidan keyin muarbbiylik faoliyatini yakunlashi haqida aytgandi. Kecha u “Old Trafford” stadioniga so‘nggi bor murabbiy sifatida tashrif buyurdi.\n\nShu kuni manchesterliklar “Suonsi”ni qabul qilib, 2:1 hisobida g‘alaba qozondilar. O‘yindan keyin ser Aleks muxlislarga o‘zining xayrlashuv nutqini so‘zladi.\n“So‘zimni boshlashdan oldin Pol Skoulzning futbolchilik faoliyatini yakunlaganini aytib o‘tmoqchiman. Pol “Manchester Yunayted” tarixidagi eng buyuk futbolchilardan biri. Ayni paytda davolanayotgan Darren Fletcher ham tez orada safga qaytishini xohlayman.\nBir narsanini alohida ta’kidlamoqchiman, og‘ir vaqtlarda klub, futbolchilar menga ishonishdi. Hozir “MYu”ning asosiy vazifasi yangi murabbiyga ishonishdir. Uni asranglar.\nMen dunyodagi eng yaxshi futbolchilar bilan ishlaganimdan xursandman. Chempionatdagi g‘alaba ular mehnatining samarasi bo‘ldi.\n“Manchester Yunayted”dan minnatdorman. Nafaqat klubdan, barcha muxlislardan ham. Bu hayotimdagi eng fantastik damlar bo‘ldi. Rahmat!”, — deya o‘z so‘zini yakunladi Fergyuson.", "category": "Sport", "title": "Ser Aleks Fergyuson muxlislar bilan xayrlashdi", "date": "05/13/2013", "url": "https://daryo.uz/2013/05/13/ser-aleks-fergyuson-muxlislar-bilan-xayrlashdi/"}
{"content": "O‘zbekiston Matbuot va axborot agentligi, Jurnalistlar ijodiy uyushmasi, “Tasviriy oyina” ijodiy uyushmasi, Yozuvchilar uyushmasi, Milliy teleradiokompaniya, “O‘zbekkino” Milliy agentligi, Badiiy akademiya, Elektron ommaviy axborot vositalari milliy assotsiatsiyasi hamda Mustaqil bosma ommaviy axborot vositalari va axborot agentliklarini qo‘llab-quvvatlash va rivojlantirish jamoat fondi yozuvchi va shoirlarni, jurnalistlar, tasviriy va kino san’ati namoyandalarini O‘zbekiston mustaqilligining yigirma to‘rt yilligiga bag‘ishlab o‘tkaziladigan “Eng ulug‘, eng aziz” an’anaviy tanloviga taklif etadi, deb xabar beradi O‘zA.\n\nTanlovga “Betakrorimsan, yagonasan, ona Vatanim – O‘zbekistonim!” degan ezgu g‘oyani o‘zida mujassam etgan ijodiy asarlar qabul qilinadi.\n“Eng ulug‘, eng aziz” tanlovi quyidagi nominatsiyalar bo‘yicha o‘tkaziladi:\nTanlovga taqdim etilgan ijodiy ishlarga quyidagi hujjatlar ilova qilinadi:\nTanlovga 2014-yilning 1-avgustidan 2015-yilning 1-avgustigacha bo‘lgan davrda chop etilgan badiiy asarlar, gazeta-jurnallar va internet nashrlarida e’lon qilingan maqolalar, radio va televideniye kanallarida efirga uzatilgan materiallar, namoyish etilgan tasviriy va kino san’ati asarlari joriy yilning 5-avgustigacha qabul qilinadi.\nTanlov g‘oliblari O‘zbekiston mustaqilligining yigirma to‘rt yillik bayrami arafasida mukofotlanadi va ularning ro‘yxati matbuotda e’lon qilinadi.", "category": "Mahalliy", "title": "“Eng ulug‘, eng aziz” respublika ko‘rik-tanloviga ijodiy asarlar qabul qilish boshlandi", "date": "07/23/2015", "url": "https://daryo.uz/2015/07/23/eng-ulug-eng-aziz-respublika-korik-tanloviga-ijodiy-asarlar-qabul-qilish-boshlandi/"}
{"content": "Avvalroq argentinalik futbol mutaxassisi Ektor Kuper O‘zbekiston milliy terma jamoasining bosh murabbiyi etib tayinlangan edi. Bugun, 6-avgust erta tongda Kuper O‘zbekistonga yetib keldi. Mutaxassis O‘FA mutasaddilari, OAV vakillari hamda muxlislar tomonidan kutib olindi.\nBugunning o‘zida Kuper Milliy olimpiya qo‘mitasining anjumanlar zalida soat 15:00 da futbol muxlislariga tanishtiriladi va u bilan matbuot anjumani tashkil etiladi. Anjumanda barcha turdagi OAV ishtirok etishi mumkin.\n\n\n\n\n\n\n\n\n\n\n\n", "category": "Sport", "title": "O‘zbekiston milliy terma jamoasi yangi bosh murabbiyi Ektor Kuper Toshkentda! (fotogalereya)", "date": "08/06/2018", "url": "https://daryo.uz/2018/08/06/ozbekiston-milliy-terma-jamoasi-yangi-bosh-murabbiyi-ektor-kuper-toshkentda-fotogalereya/"}
{"content": "20-iyun kuni Ichki ishlar vazirligi Madaniyat saroyida sayyor qabul o‘tkazildi. Unda sud, prokuratura, ichki ishlar, adliya, soliq va bojxona masalalari bo‘yicha fuqarolar va tadbirkorlarning murojaatlari bevosita muhokama qilindi, deb xabar beradi O‘zA.\n\nSayyor qabulda Prezidentning davlat maslahatchisi T. Xudoyberganov, Oliy sud raisi K. Komilov, Bosh prokuror I. Abdullayev, ichki ishlar vaziri A. Azizov, Davlat soliq qo‘mitasi raisi B. Parpiyev, Davlat bojxona qo‘mitasi raisi M. Tohiriy, adliya vaziri M. Ikromov fuqarolar va tadbirkorlarning murojaatlarini tinglab, ularga yechim izladi.\nQabul chog‘ida veterinar vrach Otabek Yo‘ldoshevning shikoyati tinglandi. Uning rahbarligidagi Deep Forest Animals MChJ shu yil 3-aprelda ish boshlagan. Bu yerda veterinariya klinikasi, aptekasi va do‘koni bor. Aytilishicha, tadbirkorlik faoliyatini endi yo‘lga qo‘ygani bois bir o‘zi ishlaydi: direktor ham, veterinar ham, sotuvchi ham, kassir ham o‘zi. Shu yil 5-may kuni bir mijoz veterinariya dorisiga 7 ming so‘m to‘layotgan paytda ko‘ngilsizlik yuz berdi — sal avval operatsiya qilingan mushuklardan biri qafasdan bo‘shab, narigisiga tashlandi. O. Yo‘ldoshev ularni ajratishga shoshildi va dori olgan mijozga nazorat-kassa mashinasining to‘lov chekini o‘z vaqtida bera olmadi. Shu voqea ustiga davlat soliq idorasi xodimlari tekshiruvga kelib qoldi.\n“Mushuklarni tinchlantirib, 7 ming so‘mni nazorat-kassa mashinasiga kirim qildim, biroq soliq idorasi vakillariga buni tushuntira olmadim, — dedi O. Yo‘ldoshev. — Bunday tekshiruvga ilk marta duch kelganim uchun qo‘rqib qolgandim: tushuntirish xati yozib berib, barcha hujjatga qo‘l qo‘ydim. Biroq shu yil 31-may kuni Mirzo Ulug‘bek tumani davlat soliq inspeksiyasidan 5 million so‘mdan ortiq jarima qog‘ozi kelgach, yana shokka tushib qoldim. Endi ish boshlaganman, buncha pulni to‘lay olmayman. Sudga beray desam, aksiga olib, klinikamizdagi kuzatuv kamerasi kuyib qolgan, asl vaziyatni isbotlab berishim qiyin. To‘g‘ri, ayb mendan o‘tgan, mijozga o‘z vaqtida to‘lov chekini bera olmadim, biroq buning sababi bor-ku. Bugungi sayyor qabulda mutasaddilar bu boradagi murojaatimni o‘rganib, vaziyatni qayta o‘rganib chiqishga va’da berdi”.", "category": "Mahalliy", "title": "Mushuklar janjali oqibatida 5 mln so‘m jarimaga tortilgan veterinar Prezident qabulxonasiga murojaat qildi", "date": "06/20/2017", "url": "https://daryo.uz/2017/06/20/mushuklar-janjali-oqibatida-5-mln-som-jarimaga-tortilgan-veterinar-prezident-qabulxonasiga-murojaat-qildi/"}
{"content": "Yamandagi portga berilgan aviazarba natijasida Hindistonning olti fuqarosi halok bo‘ldi, 14 nafari qutqarib qolindi. Bu haqda “RIA Novosti” xabar bermoqda.\n\nHindiston Tashqi ishlar vazirligi maxsus vakili Vikas Svarupning ma’lum qilishicha, avvalroq bedarak yo‘qolgan, deb gumon qilingan yetti kishidan olti nafarining jasadi topilgan va harbiy gospitalga joylashtirilgan.\nQayd etishlaricha, halok bo‘lganlarning oila a’zolari jasadlarni Yamanning Xodeyda shahriga dafn etilishiga rozilik bildirgan. Svarupning qo‘shimcha qilishicha, hozircha bir kishi bedarak yo‘qolgan, deb gumon qilinmoqda, 14 hindistonlik esa Xodeydada, xavfsiz holatda turibdi.\nAvvalroq Saudiya Arabistoni boshliq koalitsiya kuchlari Yamanning Qizil dengizdagi portiga — yonilg‘i kontrabandachilariga qarshi aviazarbalar bergani ma’lum bo‘lgandi. Xabar berishlaricha, aviazarbaga uchragan “Mustafo” va “Asmar” kemalarida jami 21 kishi bo‘lgan. Bedarak yo‘qolgan hindni izlash ishlari davom etmoqda.", "category": "Dunyo", "title": "Yamandagi portga berilgan aviazarba natijasida olti hindistonlik halok bo‘ldi", "date": "09/11/2015", "url": "https://daryo.uz/2015/09/11/yamandagi-portga-berilgan-aviazarba-natijasida-olti-hindistonlik-halok-boldi/"}
{"content": "O‘zbekiston Milliy akademik drama teatri Alisher Navoiy tavalludi 575 yilligi munosabati bilan “Alisher Navoiy” spektaklini qayta sahnalashtiradi. Bu haqda “Darakchi” gazetasi xabar bermoqda.\n\nTeatr aktyori Rixsitilla Abdullayevning Instagram’dagi sahifasida ma’lum qilishicha, spektakldagi Guli rolini aktrisa Dilnoza Kubayeva ijro etadi, Rixsitilla Abdullayev esa Mansur obrazini gavdalantiradi.", "category": "Madaniyat", "title": "O‘zbek Milliy akademik drama teatri “Alisher Navoiy” spektaklini qayta sahnalashtiradi", "date": "01/22/2016", "url": "https://daryo.uz/2016/01/22/ozbek-milliy-akademik-drama-teatri-alisher-navoiy-spektaklini-qayta-sahnalashtiradi/"}
{"content": "“Parol” nashri 12-oktabr holatiga ko‘ra Toshkent shahridagi “Fleshka” savdo majmuasida sotilayotgan HTC smartfonlarining narxlarini e’lon qildi. Unga ko‘ra O‘zbekistonda sotilayotgan eng qimmat HTC smartfoni One (M8) gadjeti deb topildi. Ushbu smartfon “Fleshka” savdo majmuasida 1 740 000 so‘mdan sotilmoqda.\n\nHTC One (M8) smartfonida 5 dyuym 1080×1920 pikselli displey, 2 Gb tezkor va 16 Gb ichki xotira (+MicroSD), Wi-Fi, Bluetooth 4.0, USB 2.0, 5 megapikselli old va ikkita 4 megapikselli orqa kamera, Android 4.4.2 operatsion tizimi, 2,3 GGs chastotaga ega to‘rt yadroli Snapdragon 801 va Adreno 330 protsessorlari, 2600 mA·soat quvvatga ega batareya o‘rnatilgan.\nHTC One (M8) smartfonidan keyin eng qimmat deya 1 560 000 so‘mdan sotilayotgan One (E8) va 1 200 000 so‘m narxdagi One Mini 2 smartfonlari qayd etilgan.\nO‘zbekistonda sotilayotgan barcha eng qimmat HTC smartfonlari va ularning narxlari bilan “Parol” nashrining ushbu maqolasida tanishishingiz mumkin. Shuningdek, nashr O‘zbekistonda sotilayotgan eng arzon HTC smartfonlarining narxlarini ham e’lon qilgan.", "category": "Texnologiyalar", "title": "O‘zbekistonda eng qimmat HTC smartfoni 1,7 million so‘mdan sotilayotgani aniqlandi", "date": "10/14/2014", "url": "https://daryo.uz/2014/10/14/ozbekistonda-eng-qimmat-htc-smartfoni-17-million-somdan-sotilayotgani-aniqlandi/"}
{"content": "9-iyun, payshanba kuni bortida AQShning Intelsat DLA-2 telekommunikatsiya sun’iy yo‘ldoshi bo‘lgan “Proton-M” tashuvchi raketasi Boyqo‘ng‘ir kosmodromidan parvoz qildi. Bu haqda “Roskosmos” matbuot xizmati ma’lum qildi, deya xabar beradi “RBK”. \n\nDastlab raketa uchirilishi 8-iyunga rejalashtirilgan, biroq parvoz maydoni yerusti elektr jihozlaridagi muammolar tufayli qoldirilgandi. \nIntelsat DLA-2 Lotin Amerikasi hududida teleefir va aloqani ta’minlash uchun mo‘ljallangan bo‘lib, og‘irligi taxminan 6,4 tonnaga teng. Uning orbitaga chiqarilishi va “Briz-M” qurilmasidan ajralishi 10-iyunga rejalashtirilgan. ", "category": "Dunyo", "title": "Bortida AQSh sun’iy yo‘ldoshi bo‘lgan “Proton-M” ikkinchi urinishda parvoz qildi", "date": "06/09/2016", "url": "https://daryo.uz/2016/06/09/bortida-aqsh-suniy-yoldoshi-bolgan-proton-m-ikkinchi-urinishda-parvoz-qildi/"}
{"content": "O‘zbekiston milliy aloqa operatori — “O‘zbektelekom” aksionerlik kompaniyasi CDMA-450 standartidagi uyali aloqa tarmoqlarini kengaytirish fikridan qaytishi mumkin, deb xabar berdi “RIA Novosti”ga asoslanib “Noviy vek” nashri.\n\nO‘zbekiston hukumati tomonidan avgust oyi so‘ngiga qadar Xitoy rivojlanish bankidan 100 million dollar miqdorida kredit jalb etish rejalashtirilmoqda. Mablag‘ “O‘zbektelekom” kompaniyasi loyihalari, xususan, CDMA-450 o‘rniga GSM standartini rivojlantirishga ajratiladi, — deb yozadi nashr.\nAvvalroq kompaniya 2018-yilga qadar mamlakat hududida Uzmobile filiali bazasida GSM-tarmoq yaratib, uni CDMA-450 bilan bir qatorda foydalanishi haqida xabar bergan edi.\n“O‘zbektelekom” milliy aloqa operatorining mazkur loyihasi 3,9 ming tayanch stansiyalari, 8 million raqamga mo‘ljallangan 4 ming radiorele qurilmalari komplektini o‘rnatishni ko‘zda tutadi.\nMa’lumot uchun, 2013-yil oxiriga kelib, EV-DO Rev.A texnologiyasi asosida ishlayotgan Uzmobile uyali aloqa tarmog‘i a’zolari soni 390 ming kishini tashkil etdi.", "category": "Texnologiyalar", "title": "“O‘zbektelekom” AK CDMA-450 standartidagi uyali aloqani rivojlantirishdan voz kechishi mumkin", "date": "07/08/2014", "url": "https://daryo.uz/2014/07/08/ozbektelekom-ak-cdma-450-standartidagi-uyali-aloqani-rivojlantirishdan-voz-kechishi-mumkin/"}
{"content": "O‘zbekiston Oliy Majlis Senatining 24-yalpi majlisi 30-noyabr, shanba kuni Toshkent shahrida bo‘lib o‘tadi. Bu haqdagi qaror Senat Kengashining majlisida qabul qilindi.\n\nDastlab yalpi majlisda ilk bor qabul qilingan “2020-yil uchun O‘zbekiston Respublikasining Davlat budjeti to‘g‘risida”gi qonun muhokama qilinadi.\nShuningdek, yalpi majlisda “O‘zbekiston Respublikasi Vazirlar Mahkamasi to‘g‘risida”gi qonunning yangi tahriri, “Volontyorlik faoliyati to‘g‘risida”gi, “Kasaba uyushmalari to‘g‘risida”gi, “1993-yil 22-yanvardagi Fuqarolik, oilaviy va jinoyat ishlari bo‘yicha huquqiy yordam hamda huquqiy munosabatlar to‘g‘risidagi Konvensiyaga doir Bayonnomani (Moskva, 1997-yil 28-mart) ratifikatsiya qilish haqida”gi qonunlar ko‘rib chiqiladi.\nMajlis kun tartibidan “Faol investitsiyalar va ijtimoiy rivojlanish yili” davlat dasturining 2019-yil 3-choragidagi ijrosi yuzasidan Vazirlar Mahkamasining hisoboti eshituvi o‘rin olgan. Shu bilan birga, senatorlar tadbirkorlik subyektlarini tugatish tartibi takomillashtirilishi, bola huquqlarining kafolatlari yanada kuchaytirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritishga qaratilgan qonunlarni muhokama qiladi.\nSamarqand shahri va Samarqand tumani chegaralarini o‘zgartirish, Vazirlar Mahkamasiga bojxona organlari tomonidan qonun hujjatlarining ijro etilishi holati, arzon uy-joy qurilishi, gaz va elektr ta’minoti bilan bog‘liq parlament so‘rovlarini yuborish to‘g‘risidagi masalalar ham majlis kun tartibiga kiritilgan.", "category": "Mahalliy", "title": "Senatning 24-yalpi majlisi 30-noyabr kuni chaqiriladi", "date": "11/26/2019", "url": "https://daryo.uz/2019/11/26/senatning-24-yalpi-majlisi-30-noyabr-kuni-chaqiriladi/"}
{"content": "17-dekabr kuni Respublika kinochilar uyida “O‘zbekkino” Milliy agentligi buyurtmasi bilan “Zamon va taqdirlar” ruknida “San’at-ma’no” studiyasida tasvirga olingan “To‘ti Yusupova” hujjatli filmining premyerasi va O‘zbekiston xalq artisti To‘ti Yusupovaning ijodiy kechasi bo‘lib o‘tdi. Bu haqda “O‘zbekkino” Milliy agentligining rasmiy saytida xabar berildi.\n\nTadbirda taniqli kino arboblari, kino va teatr artistlari, O‘zbekiston Xotin-qizlar qo‘mitasi vakillari so‘zga chiqib, To‘ti Yusupovaning kino va teatr san’atiga qo‘shgan hissasi to‘g‘risida iliq fikrlar bildirdi.\nShundan so‘ng, aktrisaning hayot yo‘li va ijodiga bag‘ishlangan “To‘ti Yusupova” hujjatli filmi namoyish etildi. Uning monologi sifatida ishlangan ushbu filmni yig‘ilganlar yaxshi kutib oldi.\nFilmning ssenariy muallifi va rejissyori — Oybek Aliyev, operatori — Igor Blidaryov.\nEslatib o‘tamiz, tadbirni “O‘zbekkino” Milliy agentligi va uning Toshkent shahar hududiy bo‘limi Toshkent shahar xotin-qizlar qo‘mitasi tashkil etdi.", "category": "Madaniyat", "title": "Respublika kinochilar uyida aktrisa To‘ti Yusupova haqidagi hujjatli film premyerasi bo‘lib o‘tdi", "date": "12/24/2014", "url": "https://daryo.uz/2014/12/24/respublika-kinochilar-uyida-aktrisa-toti-yusupova-haqidagi-hujjatli-film-premyerasi-bolib-otdi/"}
{"content": "Fransiya chempionatining 31-tur qoldirilgan o‘yinida “Monako” jamoasi o‘z maydonida “Sent-Etyen” futbolchilarini qabul qilib, 2:0 hisobida g‘alaba qozondi.\n\nMamlakat chempionati yakunlanishiga 1 tur qolganiga qaramay, “Monako” mazkur g‘alaba orqali Fransiya chempionligini rasmiylashtirdi. Uchrashuvda Kilian Mbappe va Valere Jermen o‘z nomini tabloga yozdirdi. 37 turdan keyin Leonardo Jardim shogirdlari 92 ochkoga ega bo‘lib, eng yaqin ta’qibchisi “PSJ”dan 6 ochkoga ilgarilab ketdi.\n“Monako” so‘nggi bor 17 yil avval, 1999/2000-yilgi mavsumda mamlakat chempionligini qo‘lga kirigan. Jamoa o‘z tarixida 8-marta Fransiya chempioniga aylandi. Bungacha monegasklar 1960/61, 1962/63, 1977/78, 1981/82, 1987/88, 1996/97, 1999/00-yilgi mavsumlarda g‘olib chiqqandi.\nQayd etish joiz, so‘nggi 4 yil davomida Parijning “PSJ” klubi mamlakat chempionligini qo‘lga kiritib kelayotgandi.\nBundan tashqari, Leonardo Jardim qo‘li ostidagi jamoa YChL yarim finaliga qadar yetib borishga muvaffaq bo‘ldi. “Monako” yarim finalning ikki o‘yinida (0:2, 1:2) Italiyaning “Yuventus” klubidan yengildi.\nMavzuga doir: Buffon futbol o‘ynashni boshlaganida hali dunyoga kelmagan Mbappe otasi tengi odamga gol urdi\nFransiya chempionati yakunlariga ko‘ra, “Monako” ustozi eng yaxshi murabbiy, klub hujumchisi Kilian Mbappe eng yaxshi yosh futbolchi, jamoa posboni Daniyel Subashich eng yaxshi darvozabon deb tan olindi.\nFransiya chempionati\n 31-turning qoldirilgan o‘yini\n 17-may, chorshanba\nGollar: Mbappe, 19 (1:0). Jermen, 90 (2:0)", "category": "Sport", "title": "“PSJ”ning 4 yillik hukmronligidan keyin “Monako” 8-marta Fransiya chempioniga aylandi", "date": "05/18/2017", "url": "https://daryo.uz/2017/05/18/psjning-4-yillik-hukmronligidan-keyin-monako-8-marta-fransiya-chempioniga-aylandi/"}
{"content": "Donald Tramp Osiyo bo‘ylab turnesi doirasida birinchi bo‘lib Yaponiyaga boradi, deb yozadi TJournal. 5—7-noyabr kunlari Tokioga tashrifi chog‘ida AQSh prezidentiga rafiqasi Melaniya va qizi Ivanka hamrohlik qiladi.\n\nUlarning tashrifi munosabati bilan Yaponiya politsiyasida faqat ayollardan tashkil topgan tarixdagi birinchi otryadni tuzishdi. U Melaniya va Ivankani qo‘riqlashni ta’minlaydi, masalan, sovg‘a yoki gul berishni istab qolishi mumkin bo‘lgan muxlislarning ortiqcha e’tiboridan himoya qiladi.\n1-noyabr kuni Tokioda ochiq o‘quv mashg‘uloti o‘tkazildi, unda ayollar politsiyasi qanday harakat qilishini ko‘rish mumkin bo‘ldi.\nTokyo police form all-female team to guard Melania Trump and Ivanka Trump ahead of the president's visit. https://t.co/qyIkGa6TKz pic.twitter.com/dssFdhsdpN\n— ABC News (@ABC) November 2, 2017", "category": "Dunyo", "title": "Tokioda ayollar politsiyasi Melaniya va Ivanka Trampni muxlislardan himoya qiladi (video)", "date": "11/03/2017", "url": "https://daryo.uz/2017/11/03/tokioda-ayollar-politsiyasi-melaniya-va-ivanka-trampni-muxlislardan-himoya-qiladi-video/"}
{"content": "Google ma’lumotlariga ko‘ra, Chrome brauzeri mobil versiyasi foydalanuvchilari soni oyiga bir milliard kishidan oshdi. Bu haqda TJournal xabar bermoqda. \n\nMobil Chrome o‘tgan besh oy mobaynida o‘zining oylik auditoriyasini 200 million kishiga ko‘paytirgan. Kompaniya foydalanuvchilardan qanchasi Android, qanchasi iOS orqali kirganini oshkor qilmagan. \nMobil Chrome orqali har oyda 771 milliard sahifa yuklab olinadi, ulardan 3,6 milliardi boshqa tillarga avtomatik ravishda o‘giriladi. Trafikni ixchamlashtirish texnologiyasi tufayli 2000 terabayt iqtisod qilinmoqda, so‘rovlarning avtomatik ravishda to‘ldirilishi evaziga mijozlar ortiqcha 500 milliard belgidan foydalanib o‘tirmaydi. ", "category": "Texnologiyalar", "title": "Mobil Chrome foydalanuvchilari soni oyiga bir milliard kishidan oshdi", "date": "04/21/2016", "url": "https://daryo.uz/2016/04/21/mobil-chrome-foydalanuvchilari-soni-oyiga-bir-milliard-kishidan-oshdi/"}
{"content": "Xorijda mehnat qilayotgan O‘zbekiston fuqarolariga ham endilikda pensiya to‘lanishi mumkin. Bu haqda Moliya vazirligi huzuridagi Budjetdan tashqari Pensiya jamg‘armasi matbuot xizmati “Daryo”ga ma’lum qildi.\n\nPensiya jamg‘armasiga kelib tushgan ko‘plab murojaatlar hamda joylarda aholi bilan o‘tkazilgan sayyor uchrashuvlarda bildirilgan taklif va e’tirozlarni inobatga olib, Vazirlar Mahkamasining 2019-yil 21-oktabrdagi 889-son qarori bilan, “Chet elda ishlayotgan O‘zbekiston Respublikasi fuqarolari hamda ish vaqtini hisobga olib bo‘lmaydigan shaxslarning ayrim toifalari tomonidan Moliya vazirligi huzuridagi budjetdan tashqari Pensiya jamg‘armasiga yagona ijtimoiy to‘lovlari to‘lash tartibini, shuningdek ularning pensiyani hisoblash uchun olinadigan ish stajini va ish haqi miqdorini hisobga olish tartibi to‘g‘risidagi nizomni tasdiqlash haqida”gi 2016-yil 22-fevraldagi 46-son Qaroriga muvofiq tasdiqlangan Nizomining 9-bandiga o‘zgartirish kiritildi.\nUshbu o‘zgarishga asosan, endilikda chet elda ishlayotgan O‘zbekiston fuqarolari mamlakatga kelgan kunidan boshlab uch yil mobaynida Pensiya jamg‘armasiga to‘lovlar (yagona ijtimoiy to‘lov)ni amalga oshirish orqali ish stajiga ega bo‘lishlari mumkin (avvalgi tartib bo‘yicha ushbu muddat uch oyni tashkil etar edi).\nMavzuga doir: Xorijda ishlaydigan o‘zbeklarni himoya qilishga mo‘ljallangan loyiha muhokamaga qo‘yildi\nYa’ni, chet elda ishlagan fuqaro chet elda bo‘lish davri mehnat daftarchasidagi yozuvlar, pasportdagi O‘zbekiston respublikasi Davlat chegarasini kesib o‘tganligi to‘g‘risidagi yozuvlar (muhrlar, shtamplar yoki belgilar) hamda O‘zbekistonning diplomatik vakolatxonalari va konsullik muassasalarining ko‘rsatib o‘tilgan shaxsning boshqa davlatda bo‘lgan vaqti va konsullik hisobiga qo‘yilganligi ma’lumoti ko‘rsatilgan tegishli hujjatlar asosida tasdiqlanadi va bir yillik davri uchun hisoblash bazaviy miqdorining 4,5 barobari (223000 x 4,5 = 1 003 500 so‘m) miqdorida yagona ijtimoiy to‘lov amalga oshirish orqali bir yillik ish stajiga ega bo‘lishi mumkin. Ushbu ish stajlari kelgusida pensiya hisoblashda inobatga olinadi.", "category": "Mahalliy", "title": "Chet elda ishlayotgan O‘zbekiston fuqarolari to‘lov evaziga ish staji olishi mumkin. Staj ularga pensiya tayinlashda inobatga olinadi", "date": "10/27/2019", "url": "https://daryo.uz/2019/10/27/chet-elda-ishlayotgan-ozbekiston-fuqarolari-tolov-evaziga-ish-staji-olishi-mumkin-staj-ularga-pensiya-tayinlashda-inobatga-olinadi/"}
{"content": "LG kompaniyasi yaqindagina AKA smartfonlarini taqdim etgan edi. Ular to‘rt xil bo‘lib, har birining ichida elektron qahramoni mavjud. LG esa smartfonlarning ushbu kreativ jihatidan foydalanib san’at ko‘rgazmasi tashkil etdi. Bu haqda Phonearena.com sayti xabar berdi, deb yozadi “Parol” nashri.\n\nKo‘rgazmada Janubiy Koreyaning bir qancha rassom, haykaltaroshlari LG AKA smartfoni yordamida san’at asarlarini namoyish qilishdi.\n\nQuyida LG AKA smartfonlarining elektron mavjudotlari bilan tanishishingiz mumkin:\n\n\n\nUshbu smartfonlarda 5 dyuymli displey, 1,2 GGs chastotaga ega to‘rt yadroli protsessor, 1,5 Gb tezkor va 16 Gb ichki xotira, 2610 mA·soat quvvatga ega batareya o‘rnatilgan. Ular LTE modulida ishlaydi va taxminan 456 dollardan sotiladi.", "category": "Texnologiyalar", "title": "LG AKA smartfonlaridan foydalanib san’at ko‘rgazmasi tashkil etdi (foto)", "date": "12/18/2014", "url": "https://daryo.uz/2014/12/18/lg-aka-smartfonlaridan-foydalanib-sanat-korgazmasi-tashkil-etdi-foto/"}
{"content": "26-avgust kuni boks qoidalari asosida Floyd Meyvezer bilan jang qiladigan Konor MakGregor, shundan keyin UFCga qaytadi.\n\n“Olamsport” nashrining ijtimoiy tarmoqlardagi UFC sahifasiga tayanib ma’lum qilishicha, shu yilning dekabrida Konor MakGregor Rossiyaga tashrif buyurib, Xabib Nurmagomedov bilan jang qilishni rejalashtirgan.\nJangchining bunday rejasi borligini uning murabbiyi Jon Kavana ham tasdiqlagan. Xabib tomoni bunga qanday javob berishi hozircha noma’lum.", "category": "Sport", "title": "Konor MakGregor shu yilning dekabrida Rossiyaga borib, Xabib bilan jang qilish niyatida", "date": "07/14/2017", "url": "https://daryo.uz/2017/07/14/konor-makgregor-shu-yilning-dekabrida-rossiyaga-borib-xabib-bilan-jang-qilish-niyatida/"}
{"content": "Joriy yilning 24-mart kuni Toshkentda o‘tkazilishi kutilayotgan marafonda o‘n sakkiz va yigirma besh yoshgacha bo‘lgan barcha ishtirok etishi mumkin. Bu haqda Toshkent shahar hokimligi matbuot xizmati xabar berdi.\n\nMarafon 21 kilometr masofani o‘z ichiga olgan bo‘lib, unda Qozog‘iston, Qirg‘iziston, Tojikiston, Afg‘oniston, Turkmaniston, Turkiya va Xitoy davlatlaridan vakillar ham ishtirok etadi.\nMusobaqada qatnashish uchun 15-fevraldan 15-martga qadar ro‘yxatdan o‘tish kerak.\nG‘oliblar pul mukofoti, medal va esdalik sovg‘alar bilan taqdirlanadi.\nMavzuga doir: O‘zbekistonda “Navro‘z” bayramiga bag‘ishlab birinchi xalqaro yarim marafon o‘tkaziladi", "category": "Mahalliy", "title": "Toshkent Xalqaro yarim marafonga mezbonlik qiladi", "date": "02/13/2019", "url": "https://daryo.uz/2019/02/13/toshkent-xalqaro-yarim-marafonga-mezbonlik-qiladi/"}
{"content": "Parijga “Eleanor” dovuli keltirgan kuchli shamol tufayli 3-yanvar, chorshanba kuni Eyfel minorasi vaqtincha yopildi. Bu haqda minora ma’muriyati ma’lum qildi, deb xabar beradi “RIA Novosti”.\n\nMamlakat meteorologiya xizmatiga ko‘ra, tezligi soatiga 140 kilometr yetayotgan kuchli shamol tufayli 51 departamentda xavfning to‘q sariq darajasi joriy etildi.\nBir necha departamentda dovul tufayli jami 9 kishi jabrlandi, ulardan 4 nafari og‘ir holatda. 200 ming xonadon elektr ta’minotidan uzildi.", "category": "Dunyo", "title": "Parijda kuchli shamol tufayli Eyfel minorasi yopildi", "date": "01/03/2018", "url": "https://daryo.uz/2018/01/03/parijda-kuchli-shamol-tufayli-eyfel-minorasi-yopildi/"}
{"content": "“Yulduzlar jangi” filmining premyera namoyishi chog‘ida yong‘in trevogasi tufayli Los-Anjelesdagi kinoteatrni yuzlab kishilar tark etishga majbur bo‘ldi, deya xabar bermoqda “RIA Novosti”.\n\nHodisa kinoteatr joylashgan Grove savdo-ko‘ngilochar markazida sodir bo‘ldi. 17-dekabr, payshanba kuni fantastik film namoyishi boshlanganidan 30 daqiqa o‘tib, u to‘xtatib qo‘yildi. Savdo markazi xodimlari ko‘chada to‘planib qolgan odamlarga xavfsizlik nuqtai nazaridan uylariga tarqalishni tavsiya qildi.\nVoqea joyiga o‘t o‘chiruvchilar yetib keldi. Tekshirish chog‘ida yong‘in sirenasi tugmasini kimdir bilmasdan bosib yuborgani ma’lum bo‘ldi. Sal o‘tib, kinoteatr tomoshabinlarga eshiklarini ochdi.\n14-dekabr, dushanba kuni Los-Anjelesda “Yulduzlar jangi: Kuchning uyg‘onishi” filmining yopiq premyerasi bo‘lib o‘tdi. Film AQSh kinoekranlariga rasman 18-dekabr kuni chiqadi.", "category": "Madaniyat", "title": "“Yulduzlar jangi” filmi namoyishi chog‘ida AQShdagi kinoteatr evakuatsiya qilindi", "date": "12/18/2015", "url": "https://daryo.uz/2015/12/18/yulduzlar-jangi-filmi-namoyishi-chogida-aqshdagi-kinoteatr-evakuatsiya-qilindi/"}
{"content": "Rossiyaning Sankt-Peterburg shahrida 6—8-iyun kunlari 300 dan ortiq olim va ekspertlar ishtirokida “O‘zbekiston madaniy merosi” xalqaro kongressi bo‘lib o‘tadi. Bu haqda “Podrobno.uz” xabar bermoqda.\n\nKongressda O‘zbekiston madaniy merosiga bag‘ishlangan oltita kitob-albom, shuningdek Alisher Navoiy hayotligida yozilgan asarlarining faksimile nusxalari taqdim etiladi.\n“Kongress o‘tkaziladigan kunlarda Sankt-Peterburgdagi yirik muzeylarda O‘zbekiston madaniy merosi namunalari ko‘rgazmasi ham otkaziladi. Ekspozitsiyalar namoyishi uchun Rossiya etnografik muzeyi, Sharqiy qo‘lyozmalar instituti, Ermitaj, Rossiya milliy kutubxonasi va shu kabi yirik binolardan maydonchalar ajratilgan”, — deyiladi xabarda.\nO‘zbekiston madaniyati kunlari Sankt-Peterburg shahrida futbol bo‘yicha chempionat oldidan o‘tkazilayotgani esa unga yanada ko‘proq e’tibor jalb etadi.\nKongress doirasida O‘zbekiston hunarmandlar tomonidan ijodiy laboratoriya o‘tkazilishi ham rejalashtirilgan. Shuningdek, Rossiya muzeylariga zamonaviy dekorativ-amaliy san’at namunalari ham topshiriladi.\nMavzuga doir: Xorijda saqlanayotgan O‘zbekiston madaniy merosiga oid 20 jildli kitob-albom chop etiladi", "category": "Mahalliy", "title": "Rossiyada futbol chempionati oldidan O‘zbekiston madaniy merosi namoyish etiladi", "date": "03/18/2018", "url": "https://daryo.uz/2018/03/18/rossiyada-futbol-chempionati-oldidan-ozbekiston-madaniy-merosi-namoyish-etiladi/"}
{"content": "WannaCry tovlamachi virusini to‘xtatgan xavfsizlik bo‘yicha mutaxassis boshqa virusni yaratganlikda ayblanib hibsga olindi. Bu haqda Meduza xabar bermoqda.\n\n2017-yil mayida 22 yoshli britaniyalik dasturchi Markus Xatchins WannaCry virusini to‘xtatganidan so‘ng shuhrat qozondi. Bu virus butun dunyo bo‘ylab kompyuterlarni bloklab qo‘yar, so‘ng uni ochish uchun pul talab qilar edi. O‘n minglab kompyuterlar zararlandi.\nMutaxassis virus kodida qayd qilinmagan domen so‘rovini aniqladi. Ma’lum bo‘lishicha, agar ushbu domenni ro‘yxatdan o‘tkazsa, virus tarqalishi to‘xtar ekan, negaki domen so‘rovi muvaffaqiyatsiz yakunlanadi.\nIyul oyining oxirida Markus Xatchins Las-Vegasda bo‘lib, xavfsizlik bo‘yicha konferensiyada ishtirok etdi. U yerda unga katta e’tibor qaratildi: britaniyalik dasturchi jurnalistlar bilan uchrashdi, qimmatbaho mashinalarda yurdi, pulemyotdan o‘q uzib ko‘rdi, xullas, vaqtini chog‘ o‘tkazdi.\n2-avgust kechki soatlarida Markus Xatchins Las-Vegas aeroportida uyiga qaytayotgan chog‘da ushlandi. U Kronos virusini yaratishda ayblandi.\nUshbu virus internet orqali xarid qilishda bank kartalari ma’lumotlarini o‘g‘irlashga ixtisoslashgan.\nIsh bo‘yicha ikkinchi gumondor virusdan foydalanish va uni sotish bo‘yicha videoinstruksiya yaratishda ayblanmoqda. Uning ismi oshkor etilmayapti.", "category": "Texnologiyalar", "title": "WannaCry tovlamachi virusini to‘xtatgan xavfsizlik bo‘yicha mutaxassis boshqa virusni yaratganlikda ayblanib hibsga olindi", "date": "08/04/2017", "url": "https://daryo.uz/2017/08/04/wannacry-tovlamachi-virusini-toxtatgan-xavfsizlik-boyicha-mutaxassis-boshqa-virusni-yaratganlikda-ayblanib-hibsga-olindi/"}
{"content": "Futbol bo‘yicha Italiya A Seriyasining 7-turi doirasida 6-oktabr, yakshanba kuni 5 ta bellashuv yakunlandi.\n\nPaulu Fonseka qol ostidagi Rimning “Roma” klubi o‘z maydonida “Kalyari”ni qabul qildi.\nO‘yinning 26-daqiqasida mehmon jamoa yarim himoyachisi Joao Pedro penaltidan rimliklar darvozasini ishg‘ol qilgan bo‘lsa, oradan 5 daqiqa o‘tib “Kalyari” himoyachisi Luka Cheppitelli avtogol muallifiga aylandi.\nShu tariqa “Roma” o‘z uyida “Kalyari” bilan 1:1 hisobida durang o‘ynadi va 1 ochkoga ega bo‘ldi.\nMa’lumot uchun, “Roma” 12 ochko jamg‘argan holda musobaqa jadvalida 5-o‘rinni egallab turibdi. “Kalyari” esa 11 ochko bilan 7-o‘rinda bormoqda.\nKarlo Anchelotti boshqaruvidagi “Napoli” Turinda “Torino”ga qarshi maydonga tushdi.\nUchrashuv davomida darvozalar daxlsizligi saqlanib qolindi va tomonlar bir ochkodan bo‘lishib oldi.\nQayd etish joiz, “Napoli” 13 ochko to‘plab 4-o‘rinni band qilib turibdi. 9-o‘rinda borayotgan “Torino” hisobida esa 10 ochko mavjud.\nA Seriya\n7-tur bahslari\n6-oktabr, yakshanba\nGol: 1:0 — 72 Milenkovich\nGollar: 1:0 — 35 Sapata, 2:0 — 40 Gomes, 3:0 — 56 Gosens, 3:1 — 86 Luchoni\nGollar: 1:0 — 21 Kreychi, 1:1 — 23 Immobile, 2:1 — 31 Palasio, 2:2 — 39 Immobile\nGollar: 0:1 — 26, penalti Joao Pedro, 1:1 — 31, avtogol Cheppitelli", "category": "Sport", "title": "A Seriya. “Roma” o‘z maydonida, “Napoli” esa mehmonda ochko yo‘qotdi (video)", "date": "10/06/2019", "url": "https://daryo.uz/2019/10/06/a-seriya-roma-oz-maydonida-napoli-esa-mehmonda-ochko-yoqotdi-video/"}
{"content": "Mart oyidan boshlab televideniyeda “Kuch birlikda” deb nomlangan bolalar uchun sarguzasht serial ekranga chiqadi. Bugungi kunga kelib filmni suratga olish ishlari yakunlandi. Hozir montaj va ovoz berish jarayonlari davom etmoqda. Dastlabki ma’lumotlarga qaraganda, serial o‘zbek va rus tillarida efirga uzatiladi. Bu haqda “Podrobno” nashri xabar berdi.\n\n2013-yilning sentabr oyida  YUNISEFning moddiy yordami va O‘zbekiston Sog‘liqni saqlash vazirligi tashabbusi bilan “Kinoprom” kompaniyasi bolalar uchun birinchi mahalliy sarguzasht serialni suratga olish ishlarini boshladi. \nRejissor Andrey Afrinning so‘zlariga ko‘ra, serial syomkalarida 168 nafar aktyor ishtirok etdi. Unda qatnashgan bolalar professional aktyorlar emas, ular kasting yordamida tanlangan. Kimdir teatrda ozgina tajribaga ega, yana kimdir reklamaga tushgan. Ammo ularning hammasi oddiy bolalar, serialda o‘zlarini aks ettirgan.\nSyujet bo‘yicha mamlakatimizning turli joylaridan kelgan yettita bola ta’til vaqtida sirli xat olishadi. Maktubda ularga muhim vazifa berilgan bo‘ladi. Bunda ularning yetakchisi imkoniyati cheklangan jajji qizaloq Lola bo‘ladi. Bolalar va qizlar “maxfiy xizmat”ning a’zolari etib tayinlanadi. Ularning oldida dunyoni qutqarish yoki katta shaharda yo‘qolgan bolani topish vazifasi qo‘yiladi. Maxfiy vazifalar qayerdan uzatilishi hech kimga ayon bo‘lmagan Ma’lumotlar markazidan kelib tushadi. Ushbu Markazga yosh qahramonlar “teleportatsion braslet” orqali o‘tishadi. Serialning har qismida O‘zbekistonning turli joylaridagi yangi sarguzashtlar namoyish etiladi.\nTez kunlarda serialning 15 qismdan iborat birinchi fasli ekranga chiqadi. Fantastik serial mualliflari ikkinchi faslni suratga olishni rejalashtirgan. Rejissorning ma’lum qilishicha, ikkinchi mavsum juda kichik bolalar uchun mo‘ljallangan. Buni hisobga olgan holda ba’zi qahramonlar o‘zgarishi mumkin.", "category": "Madaniyat", "title": "O‘zbekistonda bolalar uchun teleserial suratga olindi", "date": "01/23/2014", "url": "https://daryo.uz/2014/01/23/ozbekistonda-bolalar-uchun-teleserial-suratga-olindi/"}
{"content": "Chechenistonlik yozuvchi Ruslan Zakriyev rejissor Jeyms Kemeron ustidan sudga da’vo berdi, deya xabar qilmoqda “Korrespondent.net”. Adib uni “Avatar” filmi ssenariysi muallifi deb e’lon qilishni talab etmoqda.\n\nAvvalroq Zakriyevning romanini “ancha past sifatli xomashyo” deb atagan Kemeronning o‘zi da’vo haqidagi yangilikni izohlaganicha yo‘q, biroq advokat Dmitriy Kazatskera so‘zlariga ko‘ra, shikoyatning nusxasi rejissorga jo‘natilgan.\nEslatib o‘tamiz, Zakriyev Kemeronni film ssenariysi uchun o‘zining “Maxfiy qurol” asarini asos qilib olganlikda ayblamoqda. Uning so‘zlariga ko‘ra, romanni 1996-yilda yozishni boshlab, 2002-yilda internetda e’lon qilgan. Hozirda sud uchun materiallar to‘planmoqda. Checheniston yozuvchilar uyushmasi filmning va romanning ba’zi sahnalari o‘xshashligini qayd etgan.\n“Kemeron filmdan ishlagan 3 milliard dollarning uchdan bir qismini bizga berishi kerak. Men kinostudiya ochib, film olishni istayman. Mening asarlarim ko‘p, kinostudiyam esa yo‘q”, − dedi Zakriyev.", "category": "Madaniyat", "title": "Chechenistonlik yozuvchi Jeyms Kemeronni sudga berdi", "date": "04/08/2015", "url": "https://daryo.uz/2015/04/08/chechenistonlik-yozuvchi-jeyms-kemeronni-sudga-berdi/"}
{"content": "Facebook ijtimoiy tarmog‘i 2014-yilning 19-fevralida 16 milliard AQSh dollari evaziga WhatsApp messenjerini sotib olayotganligini ma’lum qildi, deb yozadi Agence France-Presse. Agentlikning ta’kidlashicha, bu Facebook kompaniyasi tarixidagi eng yirik xarid hisoblanadi.\n\nYaqin orada amalga oshiriladigan savdo doirasida WhatsApp egalari Facebook’ning umumiy qiymati 12 milliard AQSh dollari bo‘lgan aksiyalarini qo‘lga kiritishadi. Qolgan to‘rt milliardi esa naqd pul bilan to‘lanadi. Bundan tashqari, loyihada ko‘zda tutilishicha, WhatsApp’ning egalari va xodimlari keyingi to‘rt yil davomida umumiy hisobda uch milliard AQSh dollari qiymatidagi aksiyalarini olishlari mumkin.\nMazkur ijtimoiy tarmoq WhatsApp’ga qiziqayotganligi haqidagi xabarlar 2012-yildayoq paydo bo‘lgan, biroq ular rasman tasdiqlanmagan edi.\nWhatsApp – dunyodagi eng keng tarqalgan messenjerlardan biri. U uyali aloqa qurilmalari egalariga matnli yozuvlar, rasmlar, videoroliklar va ovozli fayllarni almashish imkonini beradi. Ushbu messenjerdan butun dunyo bo‘ylab 450 millionga yaqin kishi foydalanadi.\n2013-yilning aprelida Google kompaniyasi WhatsApp’ni bir milliard AQSh dollari evaziga sotib olish uchun muzokaralar olib borayotgani haqida bir qator ommaviy axborot vositalari xabar berishgandi. Biroq WhatsApp rahbariyati ularni rad etgandi.\nFacebook’ning o‘zining messenjerini 2011-yilning avgust oyida ishga tushirgan. O‘tgan yilning kuzida esa Facebook boshqa bir messenjer – Snapchat’ni uch milliard dollarga sotib olishga harakat qilgan edi, biroq tomonlar o‘zaro kelisha olmagan edilar.", "category": "Texnologiyalar", "title": "Facebook 16 milliard dollarga WhatsApp'ni sotib oladi", "date": "02/20/2014", "url": "https://daryo.uz/2014/02/20/facebook-16-milliard-dollarga-whatsappni-sotib-oladi/"}
{"content": "“Rostex” davlat korporatsiyasi tarkibiga kiruvchi Chelyabinsk traktor zavodi joriy yildan boshlab minalarni tozalashga mo‘ljallangan ilk zirhli traktorlarni yig‘ishni rejalashtirmoqda. Bu haqda davlat korportsiyasi o‘zining Instagram’dagi sahifasida ma’lum qildi.\n\nTa’kidlanishicha, konstruktorlar tomonidan B10M2C hamda M12C zirhli traktorlari uchun yaratilgan qurilma insonlar va tanklarga qarshi ishlatiladigan minalarni zararsizlantirish imkonini beradi. Bundan tashqari mashina konstruksiyasiga portlash sodir bo‘lganda ekipajga zarar yetmaydigan himoya vositalari ham kiritiladi.\n\n“Agarda traktor minadan kuchliroq portlovchi qurilmasini bosib olsa, uning old tarafida joylashgan motori haydovchini himoya qiladi”, — deydi “Rostex” vakillari.\nMinali tralga ega traktorlar ko‘plab manyovrlarni bajara olishi bilan tral tanklardan ajralib turadi, shuningdek, ularni yig‘ish ham arzonga tushadi.\n", "category": "Texnologiyalar", "title": "Rossiyaning Chelyabinsk traktor zavodi jangovar traktor yig‘ishini ma‘lum qildi", "date": "05/06/2019", "url": "https://daryo.uz/2019/05/06/rossiyaning-chelyabinsk-traktor-zavodi-jangovar-traktor-yigishini-malum-qildi/"}
{"content": "O‘zbekistonda elektron tijoratni rivojlantirish uchun O‘zbekiston Respublikasi Prezidenti topshirig‘iga binoan, Markaziy bank “Elektron tijorat to‘g‘risida”gi (yangi nashrda) qonun loyihasi tayyorlandi. Bu yangilik maishiy texnika ishlab chiqaruvchi Artel kompaniyasi uchun rivojlanish yo‘lida yangi qadam bo‘ldi. Artel kompaniyasi o‘zining artelmarket.uz internet do‘konini yaratdi: O‘zbekiston aholisi kompyuterdan uzoqlashmay xarid qilish imkoniyatiga ega bo‘ldi.\n\nArtelmarket.uz internet do‘koni yaratilganidan so‘ng, xaridorlarga Artel nomi ostida ishlab chiqarilayotgan maishiy texnikalarni divanda o‘tirib, qulay sharoitda sotib olish imkoniyati yaratildi. Artelmarket.uz sayti yordamida iste’molchilar O‘zbekistonda ishlab chiqarilayotgan sovutgichlar, konditsionerlar, kir yuvish mashinalari, oshxona plitalari, o‘rnatma texnika, televizorlar, mini pechlar, mobil telefonlar, changyutgichlarni sotib olishi mumkin. Saytda mahsulotlar haqida to‘liq ma’lumotlarni ham topish mumkin.\nInternet do‘kon hech qanday uzilishlarsiz ishlamoqda. Do‘kon “tanla — buyurtma ber — xarid qil” tizimi asosida ishlaydi va bu mahsulotning narxiga hech qanday ta’sir o‘tkazmaydi. Faol reklama qilinmayotganligiga qaramay, internet do‘kon aholi orasida ommabop bo‘lib, har kuni bir necha buyurtmalar kelib tushmoqda. Shu bilan birga, saytning yana bir afzalligi shundaki, xarid qilingan mahsulotlar Toshkent shahri bo‘ylab bepul yetkazib beriladi.\nSayt o‘z faoliyatini shu yilning yozida boshladi va shu kunga qadar 1000 ga yaqin mahsulot sotildi. Bugungi kunga kelib, Artel mahsulotlariga ikki usul bilan buyurtma berish mumkin: (+998 71) 150-90-99 telefon raqami orqali  yoki sayt orqali.\nInternet-do‘kon O‘zbekiston bozori uchun savdoning yangi modeli bo‘lgani bois ba’zi xaridorlar internet savdolarga shubha bilan qaramoqda. Artelmarket.uz saytida xaridor o‘ziga kerakli mahsulotga buyurtma berganidan so‘ng, operator mijozga qo‘ng‘iroq qiladi va buyurtma shartlarini kelishib oladi. Mahsulot mijoz uchun qulay vaqtda kerakli manzilga yetkazib beriladi. Xaridor mahsulotni tekshirib olganidan so‘ng, texnika uchun pul to‘laydi. Internet-xarid orqali iste’molchilar vaqtlari va asablarini tejaydi, shu bilan birga bozorda tez-tez uchrab turadigan firibgarlarning tuzog‘iga ham tushmaydi.\nInternet savdolar xorijda odatiy holga aylangan. Endilikda o‘zbekistonlik xaridorlarda ham bunday imkoniyat bor. Artelmarket.uz internet do‘koni O‘zbekistonda elektron tijoratni rivojlantirishda birinchi va muhim qadam bo‘ldi.", "category": "Texnologiyalar", "title": "Artel mahsulotlarini internet orqali sotib olish imkoniyati yaratildi", "date": "08/19/2014", "url": "https://daryo.uz/2014/08/19/artel-mahsulotlarini-internet-orqali-sotib-olish-imkoniyati-yaratildi/"}
{"content": "Xonanda Dilfuza Ismoilova “Darakchi.uz” nashriga bergan intervyusida nima uchun 2015-yilda kamnamo bo‘lgani sabablari va 2016-yilgi ijodiy rejalari bilan o‘rtoqlashdi.\n\n“To‘yga to‘y ulangani uchun tinimim yo‘q. Bir yilda yettita to‘y qildim. Uch farzandimning to‘yi, ikki nevaramga beshik to‘y, o‘zim katta qilgan singlimning bolasini va hayotda iqtisodiy qiynalib qolgan bir insonning farzandiga nikoh oqshomini savob uchun o‘tkazib berdim”, — dedi xonanda.\n“Shuning uchun ham telekanallarda ko‘rinmadim, kliplarimni efirga berishga pul orttirolmadim, ochig‘i”, — dedi Dilfuza Ismoilova.\n“2016-yilni shiddatli ijod bilan boshladim. Mana, endi tomoshabinlar Dilfuza Ismoilova va uning farzandlari — Sardor hamda Sarvarning kliplarini ketma-ket tomosha qiladi. Kimnidir quvnatadigan, kimningdir g‘ashiga tegadigan kliplarimizni ko‘rib o‘z baholarini berishadi”, — deya qo‘shimcha qildi xonanda.", "category": "Madaniyat", "title": "Xonanda Dilfuza Ismoilova 2016-yilda o‘g‘illari bilan birga “kimningdir g‘ashiga tegadigan” kliplar chiqaradi", "date": "02/01/2016", "url": "https://daryo.uz/2016/02/01/xonanda-dilfuza-ismoilova-2016-yilda-ogillari-bilan-birga-kimningdir-gashiga-tegadigan-kliplar-chiqaradi/"}
{"content": "Sony Mobile kompaniyasi Xperia T2 Ultra, Xperia T3, Xperia M2 va Xperia E smartfonlari uchun yuklagichlar to‘plamini chiqardi, deya xabar bermoqda Engadget.\n\nUshbu to‘plam kompaniya smartfonlariga Android’ning boshqa – CyanogenMod kabi versiyalarini, shuningdek, Firefox OS va Ubuntu Touch kabi muqobil operatsion tizimlarni o‘rnatishni osonlashtiradi.\nMaxsus dasturiy ta’minot Open Devices tashabbusi doirasida omma e’tiboriga havola qilindi.\nSony Xperia’ning Z-seriyadagi flagman smartfonlariga hozircha yuklagichni o‘rnatib bo‘lmaydi.", "category": "Texnologiyalar", "title": "Sony o‘z smartfonlariga muqobil operatsion tizimlarni o‘rnatishni osonlashtirdi", "date": "05/04/2015", "url": "https://daryo.uz/2015/05/04/sony-oz-smartfonlariga-muqobil-operatsion-tizimlarni-ornatishni-osonlashtirdi/"}
{"content": "Aktrisa Saida Saidbekova ijtimoiy tarmoqlar orqali unga haqoratomuz va nafratli fikrlar yozadiganlarga murojaat yozib qoldirdi, deb xabar bermoqda “Darakchi.uz”.\n\n“Men sizlarni juda ham yaxshi ko‘raman. Ming bor uzr, agar kimgadir bilmay qo‘pol gap yozgan bo‘lsam. Chunki ba’zi bir suratlarimga qarab meni haqoratlaydiganlar, rollarimga qarab xunuk so‘zlarni yozadiganlar ko‘p. Shunga yarasha javob bersam, yana qo‘polga chiqarishadi. Aktrisaligimni yuzimga solishadi. Vaholanki, haqoratlaganda bir tiyinga qimmat aktrisasan deyishadi. Ularga javob berganimda bu gaplar qayerda qoldi? Javob bersam, aktrisasan qo‘pollik qilma deyishadi. Hozirgina bir tiyinga qimmat aktrisa ekanligimni uqtirganlar hurmatini talab qilishadi. Odam o‘zidan-o‘zi birovga haqoratli xabar jo‘natishi mumkinmi? Kimdir senga yomonlik qilmasa ham uni so‘kish mumkinmi? Kimgadir yozganiga yarasha javob yozsam, nega meni qo‘pollikda ayblashadi. O‘sha odamlarga savol bergim keladi: Sizga nima yomonlik qildim? Hech narsadan hech narsa yo‘q ham ayol kishini haqoratlash mumkinmi? Aktrisa ham odam, haqoratlasa indamay turish kerakmi? Qonun hammaga bir. Haqoratlaganga javobgarlik bor. Qonunda aktrisalarni haqoratlash mumkin deyilmagan. Imijim yoqmasa, qiz bola bo‘la turib haqoratli so‘zlar aytish kerakmi? Nahotki inson o‘z aybini bilmasa. Qaytar dunyo azizlar!”, – deya fikrini yozdi aktrisa Instagram’dagi sahifasiga.\nUshbu murojaatdan biroz vaqt o‘tgach aktrisa hatto yomon fikrlar yozgan muxlislariga ham o‘z mehrini izhor qilishga va aynan shu yo‘l bilan ularning qahrini yengishga qaror qildi. “Kayfiyatni 101 darajaga ko‘taramiz. Hammangizni yaxshi ko‘raman. Meni yomon ko‘rganlarni ham yaxshi ko‘raman. Sizlar borsizlar, hayotda oldinga qarab ketaveraman. Rahmat hammaga!”, – deb yozdi Saida Saidbekova.", "category": "Madaniyat", "title": "Aktrisa Saida Saidbekova uni yomon ko‘radigan muxlislarga javob qaytardi", "date": "07/29/2016", "url": "https://daryo.uz/2016/07/29/aktrisa-saida-saidbekova-uni-yomon-koradigan-muxlislarga-javob-qaytardi/"}
{"content": "Imgur fotoxostingining Baumstaller nikli foydalanuvchisi saytga joylashtirgan tubsiz quduq effektidan foydalanib jurnal stolini yig‘ish bo‘yicha yo‘riqnoma fotogalereyasi bir necha soat ichida 60 ming martadan ko‘p ko‘rildi, deb xabar bermoqda “Tjournal.ru”.\n\n\n\nMaktabning yuqori sinf o‘quvchisi hisoblangan foydalanuvchining so‘zlariga ko‘ra, u 24—26-aprel kunlari Kanzasda o‘tkazilgan 53-yoshlar forumiga shoshayotgan bo‘lgan.\n\n\nStolning oyoqlari va boshqa qismlari elektr simlarni yashirish uchun atayin keng va yo‘g‘on qilib tayyorlangan. Svetodiod simlari stol ostiga yopishtirib qo‘yilgan. Svetodiodlarning aynan qaysi turi tanlangani ma’lum qilinmagan. Cheksizlik effekti nafaqat svetodiodlar, balki boshqa buyumlarda ham ish beryapti. Buning uchun stolning ikkita oynadan iborat yuzasiga buyumni qo‘yish kifoya.", "category": "Texnologiyalar", "title": "Amerikalik o‘quvchi cheksizlik effektidan foydalanib stol yig‘di", "date": "04/29/2015", "url": "https://daryo.uz/2015/04/29/amerikalik-oquvchi-cheksizlik-effektidan-foydalanib-stol-yigdi/"}
{"content": "“O‘zbekkonsert” davlat muassasasida san’atkorlarning to‘y-marosimlarda ishtirok etishi masalalariga bag‘ishlangan yig‘ilish bo‘lib o‘tdi. Bu haqda “Yoshlar” telekanalining “Davr” informatsion dasturi xabar bermoqda.\nYig‘ilishda dabdabali to‘y-marosimlarni cheklash ishlari doirasida bitta to‘yda nechta xonanda qatnashishi mumkinligi masalasi ham muhokama qilingan. “Bitta to‘yda bitta san’atkor bo‘lishi kerak” mazmunidagi taklif ko‘zga ko‘ringan san’atkorlar tomonidan ham ko‘p ma’qullanmagan.\nO‘z navbatida, O‘zbekiston xalq artisti, madaniyat vaziri birinchi o‘rinbosari Ozodbek Nazarbekov to‘ylar cheklanadigan bo‘lsa, san’atkorlarning mualliflik huquqidan foydalangan holda daromad topishi uchun sharoit yaratib berish adolatdan bo‘lishini ta’kidladi.\n\nJahonda bunday — to‘y orqali tirikchilik qilish amaliyoti yo‘q. San’atkorning tirikchilik manbai faqat to‘y emas. Aslida, mualliflik huquqidan foydalanib daromad topadi. Shunda adolat ham bo‘ladi.\nAgar san’atkorlar mualliflik huquqi ortidan kun kechiradigan bo‘lsa, birinchidan, san’atning sifati yaxshilanadi, hamma o‘zining ustida ishlaydi, raqobat paydo bo‘ladi.\nYoshligimizdagi to‘ylar, qaysidir ma’noda, tajriba maktabi ham bo‘lardi. Chunki san’atning muxlisi shunga loyiq muxlis edi, qo‘shiqchiga katta talab qo‘yardi. Qo‘shiqchining sifatini oshirishga xizmat qilardi.\nBugungi to‘ylar esa sifatni tushirishga xizmat qilyapti. Eng bachkana qo‘shiqlarni talab qilyapti.\nOzodbek Nazarbekov, O‘zbekiston xalq artisti, madaniyat vaziri birinchi o‘rinbosari\nYig‘ilishda qatnashgan senatorlar mualliflik huquqini yanada takomillashtirish borasidagi huquqiy asoslarni qayta ko‘rib chiqish fursati yetganligini e’tirof etgan.\nMavzuga doir: Nasiba Abdullayeva: Bitta to‘yda faqat bir xonanda qatnashsin degan talab qo‘yilsa, san’atkorlar ishsiz qolib ketadi (video)", "category": "Madaniyat", "title": "Ozodbek Nazarbekov: Yoshligimizda to‘ylar tajriba maktabi edi. Hozirgi to‘ylar esa eng bachkana qo‘shiqlarni talab qilyapti (video)", "date": "05/23/2018", "url": "https://daryo.uz/2018/05/23/ozodbek-nazarbekov-yoshligimizda-toylar-tajriba-maktabi-edi-hozirgi-toylar-esa-eng-bachkana-qoshiqlarni-talab-qilyapti-video/"}
{"content": "Tailandning Pxuket shahrida davom etayotgan sohil sport turlari bo‘yicha Osiyo o‘yinlarida ishtirok etayotgan O‘zbekiston sohil futboli terma jamoasi bugun, 20-noyabr kuni 5—8-o‘rinlar uchun bahsda ishtirok etdi, deb xabar bermoqda “Stadion.uz”.\n\nAhad Yusupov shogirdlari Tailand terma jamoasi ustidan g‘alaba qozondi. Tengkurashlar ostida kechgan o‘yinda O‘zbekiston vakillari 5:3 hisobida g‘alaba qozondi. Gollarni Tohir Abdurazzoqov, Feruz Fahriddinov, Jamoliddin Sharipov (ikkita) va Arslon Sharopov kiritdi.\nO‘zbekiston terma jamoasi ertaga, 21-noyabr kuni 5-o‘rin uchun kechadigan Ummonga qarshi bahsda ishtirok etadi. O‘yin Toshkent vaqti bilan 10:15 da boshlanadi.\nSohil sport turlari bo‘yicha Osiyo o‘yinlari\nSohil futboli (5—8-o‘rinlar uchun bahs)\nO‘zbekiston — Tailand: 5:3\nGollar: Tohir Abdurazzoqov (8), Feruz Fahriddinov (10), Jamoliddin Sharipov (20, 24), Arslon Sharopov (33) — Nanan (6), Tapinna (11, 17)", "category": "Sport", "title": "O‘zbekiston sohil futboli terma jamoasi Tailandni mag‘lubiyatga uchratdi", "date": "11/20/2014", "url": "https://daryo.uz/2014/11/20/ozbekiston-sohil-futboli-terma-jamoasi-tailandni-maglubiyatga-uchratdi/"}
{"content": "12—16-dekabr kunlari Turkiyaning Istanbul shahrida kattalar o‘rtasida kurash bo‘yicha IX jahon chempionati o‘tkaziladi. Bu haqda “12uz” xabar bermoqda.\n\nDunyoning 50 mamlakatidan 15 ta vazn toifasida 400 sportchi qatnashadigan ushbu chempionatda kurash bo‘yicha O‘zbekiston terma jamoasi ham ishtirok etadi.\nJahon chempionati doirasida Xalqaro Kurash assotsiatsiyasi (IKA) XIV Kongressi, shuningdek, IKA Ijroiya qo‘mitasi majlisini o‘tkazish rejalashtirilgan.\nTa‘kidlash joiz, 6-sentabr kuni IKA o‘z faoliyatining 15 yilligini nishonladi.1998-yilning ushbu sanasida Toshkentda Osiyo, Yevropa va Pan Amerikaning 28 davlati ishtirokida ilk Ta’sis Kongressi bo‘lib o‘tgan edi.", "category": "Sport", "title": "O‘zbek kurashchilari Istanbuldagi jahon chempionatida ishtirok etadi", "date": "12/10/2013", "url": "https://daryo.uz/2013/12/10/ozbek-kurashchilari-istanbuldagi-jahon-chempionatida-ishtirok-etadi/"}
{"content": "Xitoydagi eng yirik konglomeratlardan biri — HNA Group hamasoschisi va direktorlar kengashi raisi Van Szyan 3-iyul kuni Fransiyaga xizmat safari chog‘ida vafot etdi, deb yozadi “Kommersant”.\n\nHNA Group saytidagi bayonotda uning vafotiga Fransiya janubi, Provansdagi baxtsiz hodisa sabab bo‘lgani aytilgan.\nFransiya politsiyasi aniqlik kiritishicha, Van sayyohlik guruhi tarkibida qadimiy Bonnyo qishlog‘iga tashrif buyurgan va u yerda baland devorga chiqib, suratga tushmoqchi bo‘lgan. 57 yoshli biznesmen o‘zini tuta olmay, 15 metr balandlikdan yiqilgan.\nPolitsiya uning o‘limi yuz bergan holatni shubhali deb hisoblamayapti.", "category": "Dunyo", "title": "Yirik Xitoy kompaniyasi rahbari Fransiyada suratga tushaman deb halok bo‘ldi", "date": "07/05/2018", "url": "https://daryo.uz/2018/07/05/yirik-xitoy-kompaniyasi-rahbari-fransiyada-suratga-tushaman-deb-halok-boldi/"}
{"content": "Togo terma jamoasi hujumchisi Emmanuel Adebayor koronavirusga qarshi kurashda o‘z mamlakatiga yordam bermayotganini aytib tanqid qilayotganlarga javob qaytardi.\n\n“Xayriya ishlariga qo‘l urmayotganimni gapirayotganlar — meni tinch qo‘ying. Men nimani xohlasam, shuni qilaman. Siz meni Drogba va Eto’O bilan solishtirishingiz mumkin, biroq men ularga o‘xshamayman. Men — Emmanuel Shay Adebayor va har doim o‘z xohishim bo‘yicha ish qilaman”, — deydi Adebayor.\nAdebayor futbolchilik faoliyatini 2001-yili “Mets”da boshlagan. Shundan keyin u “Monako”, “Arsenal”, “Manchester Siti”, “Real”, “Tottenhem”, “Kristal Pelas”, “Istanbul Bashakshehir” va “Kayserispor”da faoliyat yuritdi. Ayni vaqtda 36 yoshli futbolchi Paragvayning “Olimpiya” klubiga o‘ynamoqda.\nEslatib o‘tamiz, Adebayorga “Paxtakor” tomonidan qiziqish bo‘lgani xabar qilingan va Toshkent klubi bosh murabbiyi Shota Arveladze buni tasdiqlagandi.", "category": "Sport", "title": "Adebayor xayriya qilmayotgani haqida: Nimani xohlasam, shuni qilaman", "date": "04/24/2020", "url": "https://daryo.uz/2020/04/24/adebayor-xayriya-qilmayotgani-haqida-nimani-xohlasam-shuni-qilaman/"}
{"content": "O‘zbekiston innovatsion rivojlanish vaziri Ibrohim Abdurahmonov boshchiligidagi delegatsiya 29-noyabr, juma kuni Hindistonning Gujarat shtatidagi iCreate (International centre for entrepreneurship and technology) markazi hamda startaplarni rivojlantirish bilan shug‘ullanuvchi DevX kompaniyalariga tashrif buyurdi. Bu haqda vazirlik tomonidan “Daryo”ga ma’lum qilindi.\n\nInnovatsiyalar bo‘yicha Hindistonning eng yetakchi hududi bo‘lgan Gujarat shtatining eng yirik shahri Ahmadobod atrofida qad rostlagan iCreate tadbirkorlik va texnologiyalar xalqaro markazida tadbirkorlik, tadqiqotchilik, innovatsiyalar, axborot texnologiyalari, muhandislik va boshqa sohalarning yetakchi mutaxassislari faoliyat yuritadi. DevX kompaniyasi esa texnik ekspertiza va korporativ aloqalarni o‘rnatishda 20 yillik tajribaga ega bo‘lgan yirik innovatsion tuzilma bo‘lib, korporatsiyalarga turli murakkablikdagi biznes masalalarni hal etishda ko‘mak beradi.\nTashrif doirasida O‘zbekiston Innovatsion rivojlanish vazirligi huzuridagi Ilg‘or texnologiyalar markazi hamda Hindistonning iCreate markazi, shuningdek, DevX kompaniyasi o‘zaro Anglashuv memorandumlarini imzoladi. Memorandumni imzolash marosimida O‘zbekiston innovatsion rivojlanish vaziri Ibrohim Abdurahmonov hamda Hindistonning Gujarat shtati ta’lim vaziri Shri Bupendrasinx Chudasama ishtirok etdi.\n\nKelishuvlarga ko‘ra, tomonlar tadqiqotlar va innovatsiyalar sohasida ikki mamlakat startaplari o‘rtasidagi ikki taraflama hamkorlikni mustahkamlash bo‘yicha qator ishlarni amalga oshiradi. Hamkorlik doirasida O‘zbekistonda tashkil etilgan startap kompaniyalari Hindistonga o‘z texnologiyalarini transfer qilish imkoniyatiga ega bo‘ladi. Shuningdek, hind texnologik startaplari, kichik va o‘rta biznes vakillari O‘zbekistonga tashrif buyurib, innovatsiyalar rivoji uchun O‘zbekistondagi mavjud sharoitlar bilan tanishadi.\n\nInnovatsiyalar va startap ekotizimini rivojlantirish sohasidagi ilg‘or tajribalar bilan almashish, inson kapitalini takomillashtirish hamkorlikning bosh maqsadi hisoblanadi. Shuningdek, Hindiston va O‘zbekiston ilmiy jamoatchiligi o‘rtasida muloqotni kengaytirish, turli sohalarda qo‘shma tadqiqotlar olib borilishiga qaratilgan loyihalar ham amalga oshirilishi ko‘zda tutilgan.\n\n\nIlg‘or texnologiyalar markazida hindistonlik hamkorlar bilan birgalikda bir qator qo‘shma startap loyihalarini o‘zida birlashtiruvchi texnologik xabni tashkil etishga kelishildi. Texnologik xab startap loyihalari mualliflari va ijrochilarini, mazkur startap loyihalarning sohalari bo‘yicha mutaxassislarni jamlashga qaratilgan bo‘lib, unda mavzular bo‘yicha ommaviy tadbirlar, ma’ruzalar, seminarlar, konferensiyalar, shuningdek, ilm-fan va innovatsiyalarni targ‘ib qiluvchi tadbirlar o‘tkaziladi.", "category": "Mahalliy", "title": "Hindiston bilan hamkorlikda Toshkentda texnologik xab tashkil etiladi", "date": "12/02/2019", "url": "https://daryo.uz/2019/12/02/hindiston-bilan-hamkorlikda-toshkentda-texnologik-xab-tashkil-etiladi/"}
{"content": "O‘zbekistonda xizmat ko‘rsatgan artist Sardor Rahimxon Samarqand viloyatining chekka qishloqlarida mehnat qilayotgan paxtakorlarga yordamlashish uchun bordi. Bu haqda xonanda Instagram’dagi sahifasida ma’lum qildi.\n“Hamma Toshkent viloyatida, men bo‘lsa Samarqandning chekka qishloqlariga ketdim. Azizlar, dehqonlarimiz ne mashaqqatlar bilan yetishtirgan bu paxtalarni o‘zimiz terib olmasak kim teradi?”, — deb yozadi xonanda.\nSardor Rahimxon shuningdek, paxtakorlarning yashashi, sifatli ovqatlanishi uchun hamma sharoitlat yaratilganini va ularga mehnat haqi o‘z vaqtida to‘lanayotganini ta’kidladi.\nhttps://www.instagram.com/p/BagaY1ClFkn/\nhttps://www.instagram.com/p/BagbeilFQud/?taken-by=sardorahimxon\nMavzuga doir: “Hamma — paxtaga”: O‘zbek shou-biznesi terimga chiqdi", "category": "Madaniyat", "title": "Sardor Rahimxon Samarqandning chekka qishloqlarida mehnat qilayotgan paxtakorlar oldiga hasharga bordi (video)", "date": "10/22/2017", "url": "https://daryo.uz/2017/10/22/sardor-rahimxon-samarqandning-chekka-qishloqlarida-mehnat-qilayotgan-paxtakorlar-oldiga-hasharga-bordi-video/"}
{"content": "Amerikalik kinoprodyuser Skott Rudin Sony Pictures kompaniyasi raisdoshi Emi Paskalga yozgan xatida aktrisa Anjelina Jolini “qobiliyatsiz va taltaygan” deb atadi. Bu haqda “Gazeta.ru” xabar berdi.\n\nSony Pictures’ga uyushtirilgan xakerlik hujumi natijasida kompaniya xodimlarining elektron yozishmalari tarqalib ketdi. Ulardan birida Rudin Paskalga yangi “Kleopatra” filmida Joli bilan hamkorlik qilishni istamasligini yozgan.\nShuningdek, dastlab Sony chiqarmoqchi bo‘lgan, biroq Universal Pictures’ga o‘tib ketgan “Stiv Jobs” filmi bahs-munozara markaziga tushgan. Gap shundaki, Anjelina Joli ushbu filmga Devid Fincher rejissorlik qilishiga qarshi bo‘lgan. Shu munosabat bilan Paskal Rudinga murojaat qilib, undan Joli bilan gaplashib ko‘rishni so‘ragan. Bunga javoban u “bu uchun vaqtini sarflashni istamasligini” aytgan.\n“Yaxshisi, u Fincherning ishini chippakka chiqarishidan avval undan jim bo‘lishini so‘rang”, — deb yozgan Rudin.", "category": "Madaniyat", "title": "Xakerlar fosh qilgan yozishmalarda Anjelina Joliga yo‘naltirilgan haqoratlar borligi aniqlandi", "date": "12/10/2014", "url": "https://daryo.uz/2014/12/10/xakerlar-fosh-qilgan-yozishmalarda-anjelina-joliga-yonaltirilgan-haqoratlar-borligi-aniqlandi/"}
{"content": "Xonanda Guli Asalxo‘jayeva ovozini yo‘qotgani yo‘q. Bu haqda, xonandaning ma’muri Ravshan Xo‘jayevga asoslanib, “Darakchi” gazetasi xabar bermoqda.\n\nXabar berishlaricha, Guli Asalxo‘jayevaning boshqa bir xonanda — Murod Manzur bilan duetda kuylagan “Sevgi farishtasi” qo‘shig‘i e’lon qilinganidan so‘ng, ovozi yo‘qolgani haqida gap-so‘zlar paydo bo‘lgandi.\n“Shunchaki, Murod Manzur qo‘shiqni o‘z ovoz tembrida, mustaqil ravishda kuylab, qo‘shiq tayyor bo‘lganidan so‘ng Gulini birga duet kuylashga taklif qildi, ya’ni, ushbu qo‘shiq ikki xonanda tomonidan bir vaqtda kuylanmagan”, — dedi Xo‘jayev.\nGuli Asalxo‘jayevaning ma’muri so‘zlariga ko‘ra, xonanda qo‘shiqni o‘z ovoz tembrida emas, Murod Manzurning ovoz tembriga moslab kuylashga harakat qilgan. “Shuning uchun Gulining ijrosi biroz g‘alati chiqqan”, — deya qo‘shimcha qildi Xo‘jayev.", "category": "Madaniyat", "title": "Xonanda Guli Asalxo‘jayeva ovozini yo‘qotgani haqidagi gap-so‘zlar rad etildi", "date": "11/14/2015", "url": "https://daryo.uz/2015/11/14/xonanda-guli-asalxojayeva-ovozini-yoqotgani-haqidagi-gap-sozlar-rad-etildi/"}
{"content": "Google kompaniyasining Parijdagi shtab-kvartirasiga 24-may, seshanba kuni Fransiya tergovchilari kelib, tintuv uyushtirdi. Bu haqda, Reuters’ga asoslanib, “RBK” xabar bermoqda.\n\nTergov tadbirlari kompaniya soliq to‘lashdan bo‘yin tovlashda gumon qilinayotgani bilan bog‘liqdir.\nMamlakat moliya vazirligining bildirishicha, reydda 100 nafarcha tergovchi ishtirok etmoqda. Mahalliy vaqt bilan soat 5:00 da boshlangan tergov tadbirlari Parij markazidagi ofisda davom etmoqda.\nGoogle vakillari vaziyat yuzasidan hech qanday izoh bermayapti.", "category": "Texnologiyalar", "title": "Google’ning Parijdagi ofisida tintuv uyushtirildi", "date": "05/24/2016", "url": "https://daryo.uz/2016/05/24/googlening-parijdagi-ofisida-tintuv-uyushtirildi/"}
{"content": "AQShning Texas shtatida jinoyatchi tasodifiy o‘tkinchilarga qarata o‘qotar quroldan tartibsiz o‘t ochdi. Associated Press’ning xabar berishicha, hodisa oqibatida besh kishi, jumladan, huquq-tartibot organlarining uch xodimi halok bo‘lgan. Kamida 21 kishi shikastlangan.\n\nHodisa Midlend va Odessa shaharlari atrofida yuz bergan — bu ikki aholi punkti bir-biridan 32 kilometr masofada joylashgan. Jinoyatchi otishmani AQSh Pochta xizmatining o‘g‘irlangan furgonidan turib keltirib chiqargan. Uni Odessadagi kinoteatrda o‘ldirishgan. Hozircha uning 30—40 yosh oralig‘idagi oq tanli erkak ekani ma’lum.\nPolitsiya dastlab o‘tkinchilarga qarata bir emas, balki ikki jinoyatchi o‘t ochgan bo‘lishi mumkin deb taxmin qilgandi, keyinroq bu taxminlar rad etildi, deb yozmoqda Meduza.\nAvvalroq AQShning Alabama shtatida maktab futbol jamoalari o‘rtasidagi uchrashuvdan so‘ng otishma yuz bergani haqida xabar berilgan edi.", "category": "Dunyo", "title": "Texasdagi ikki shaharda odamlarga qarata tartibsiz o‘t ochildi. Besh kishi o‘ldi, 20 dan ortiq odam jabrlandi", "date": "09/01/2019", "url": "https://daryo.uz/2019/09/01/texasdagi-ikki-shaharda-odamlarga-qarata-tartibsiz-ot-ochildi-besh-kishi-oldi-20-dan-ortiq-odam-jabrlandi/"}
{"content": "O‘zbekistonda mobil aloqa abonentlariga spam SMS-xabarlar kela boshladi. Bu haqda Facebook’dagi Potrebitel.uz guruhi a’zolari xabar berdi.\n\nSMS’da rus tilida “Salom, senga foto” degan jumla bo‘lib, unga link ilova qilingan. Guruh foydalanuvchisining yozishicha, link ochilsa, telefonga avtomatik tarzda dastur o‘rnatiladi va qurilmaga kiritilgan barcha raqamlarga shunday SMS-xabar jo‘natiladi. “Ehtiyot bo‘ling!”, — deya ogohlikka chaqirgan post muallifi.\nXabarga ilova qilingan rasmda guruh a’zosi Ucell abonenti ekanini ko‘rish mumkin. Biroq postga fikr bildirgan Beeline abonentlari ham ularga xuddi shunaqa SMS’lar kelganini qayd etgan.\nGuruhning ko‘pchilik a’zolari post muallifidan SMS-spamlar haqida ogohlantirgani uchun minnatdor bo‘lib, izoh qoldirgan.\nEslatib o‘tamiz, iyul oxirida Beeline qayta qo‘ng‘iroq, SMS-xabar yoki elektron xat olish maqsadida yuborilayotgan va tez takrorlanayotgan SMS-spam holatlari haqida ogohlantirgan edi.\nBunday SMS kelganida (masalan, “Zdravstvuyte, pozvonite mne srochno 002454056520”), Beeline zinhor firibgarlarga qayta qo‘ng‘iroq qilmaslikni va javob bermaslikni, shunchaki uni o‘chirib tashlashni tavsiya qilgan edi.", "category": "Texnologiyalar", "title": "O‘zbekistonlik mobil aloqa abonentlariga SMS-spam kela boshladi", "date": "09/01/2014", "url": "https://daryo.uz/2014/09/01/ozbekistonlik-mobil-aloqa-abonentlariga-sms-spam-kela-boshladi/"}
{"content": "Xonanda Nilufar Usmonova yangi “Shaka bum” qo‘shig‘iga ishlangan klipni taqdim etdi, deya xabar bermoqda Afisha. U klipda “Golos” teleshousida aslida farrosh bo‘lib ishlovchi, biroq shouda qatnashishni orzu qiluvchi qiz rolini ijro etadi.\n\nXonanda jo‘shqin maromdagi musiqaga raqsga tushib, qo‘shiq kuylaydi. Unda arzimas sabablar tufayli xafa bo‘lmaslikka, o‘zi uchun yashashga, orzularini amalga oshirishga va shu bilan birgalikda, savob ishlar qilishni unutmaslikka chaqiradi.", "category": "Madaniyat", "title": "Nilufar Usmonova yangi “Shaka bum” klipida “Golos” teleshousida qo‘shiq kuyladi", "date": "12/10/2014", "url": "https://daryo.uz/2014/12/10/nilufar-usmonova-yangi-shaka-bum-klipida-golos-teleshousida-qoshiq-kuyladi/"}
{"content": "25-aprel, shanba kuni Jazoir milliy chempionatining 26-tur o‘yinlari bo‘lib o‘tdi. Chempionat tugashiga 4 tur qolganda birinchi va oxirgi o‘rindagi jamoalarni 11 ochko ajratib turibdi, deb xabar qiladi “Sports.ru”.\n\nAyni vaqtda yuzaga kelgan turnir jadvalidagi holatga ko‘ra, oxirgi 16-o‘rindagi “Xuseyn Dey” klubi yakunda 1-pog‘onadagi “Setif”dan ham o‘tib ketishi mumkin.  Milliy chempionat o‘yinlari 13-iyun kuni yakunlanadi. Ungacha esa kim chempion bo‘lishi, kim quyi ligaga tushib ketishi mumkinligini taxmin ham qilib bo‘lmaydi.  Bu kabi qiziq holatlar Afrika qit’asida tez-tez kuzatiladi.", "category": "Sport", "title": "Jazoir chempionatining yakunlanishiga 4 tur qolganda barcha jamoalarda chempionlik uchun imkoniyat bor", "date": "04/27/2015", "url": "https://daryo.uz/2015/04/27/jazoir-chempionatining-yakunlanishiga-4-tur-qolganda-barcha-jamoalarda-chempionlik-uchun-imkoniyat-bor/"}
{"content": "Nexia avtomashinasining o‘g‘irlanishi yuzasidan Toshkent viloyati Ohangaron tumani IIB navbatchilik qismiga ariza kelib tushgani haqida Ichki Ishlar Vazirligi matbuot xizmati xabar berdi.\n\nToshkent shahrida yashovchi fuqaro Telov qishloq fuqarolar yig‘ini hududida joylashgan “Angren armatura izolyatorlash zavodi” yonida avtomashinasini qarovsiz qoldirganidan keyin, uning Nexia’si o‘g‘irlab ketilgan.\nTezkor chora-tadbirlar samarasi o‘laroq o‘g‘irlangan mashina Angren shahrida to‘xtatilgan. Jinoyatni sodir etishda gumonlanuvchi shaxs 47 yoshda bo‘lib, uning Qo‘qon shahrida yashashi ko‘rsatilgan. Mazkur holat yuzasidan jinoyat ishi qo‘zg‘atilgan bo‘lib, tergov harakati davom etmoqda, deb yozilgan IIV matbuot xizmati xabarida.\nMa’lumot uchun, O‘zbekistonda transport vositasini olib qochganlik uchun 20 yilgacha ozodlikdan mahrum etish jazosi tayinlanishi mumkinligi ma’lum qilingandi.", "category": "Sport", "title": "Birovning Nexia avtomashinasini o‘g‘irlab ketgan 47 yoshli fuqaro Angren shahrida to‘xtatildi", "date": "10/12/2016", "url": "https://daryo.uz/2016/10/12/birovning-nexia-avtomashinasini-ogirlab-ketgan-47-yoshli-fuqaro-angren-shahrida-toxtatildi/"}
{"content": "Barak Obama tig‘iz ish grafigida paydo bo‘lgan bo‘sh vaqtidan foydalanib, dam olish kunlarini qizlari — Maliya va Sasha bilan Nyu-Yorkda o‘tkazishga qaror qildi, deya xabar bermoqda “TASS”.\n\n17-iyul, juma kuni kechqurun davlat rahbari Sasha va uning ikki dugonasi bilan prezidentlik samolyotida Nyu-Yorkka yetib keldi. U yerda ularni Maliya kutib oldi.\nYaqinda qizlari bilan Yevropa bo‘ylab sayohat qilib kelgan Mishel Obama bu safar uyda qolishga qaror qildi.\nEslatib o‘tamiz, 17 yoshli Maliya Obama Bruklinda mashhur “Qizlar” serialini suratga olish maydonchasida yordamchi bo‘lib ishlamoqda.", "category": "Dunyo", "title": "Barak Obama qizlari bilan Nyu-Yorkda dam olmoqda", "date": "07/19/2015", "url": "https://daryo.uz/2015/07/19/barak-obama-qizlari-bilan-nyu-yorkda-dam-olmoqda/"}
{"content": "“O‘zbekkino” Milliy agentligida o‘tkazilgan majlisda ilmiy-ommabop va hujjatli filmlar studiyasi faoliyati qoniqarsiz, deb topildi. Studiya rahbariyati va ijodkorlari oxirgi yillarda hujjatli filmlarni professional, davr talabi va ruhiga mos ravishda ishlab chiqara olmayotgani va ular kinolarning mavzusini to‘laqonli ochib bera olmayotgani keskin tanqid qilindi. Bu haqda “Gazeta.uz” xabar berdi.\n\nAgentlik matbuot xizmatining xabar berishicha, O‘zbekiston mustaqilligining 22 yilligiga bag‘ishlab, hukumat topshirig‘i bilan yaratilgan hujjatli filmlarga buyurtmachilar e’tiroz bildirgan, agentlik qoshidagi badiiy kengash ularni bir necha marta qayta ishlab chiqarishga tavsiya qilganiga qaramasdan ahvol o‘nglanmagan.\nViloyatlardagi kinoteatrlar faoliyati tahlil qilib chiqilganda mavjud 241 ta kinoteatrdan faqat 97 tasi belgilangan talab asosida faoliyat yuritayotgani, 144 tasi esa kinofilmlar namoyishi bilan umuman shug‘ullanmay, savdo majmuasi, restoran, ombor yoki ma’muriy binolarga aylantirilgani, ustav fondida davlat ulushi 25 foizdan 100 foizgacha bo‘lgan 33 ta kinoteatrdan faqat 13 tasi ishlab turgani qayd etildi.\n\nViloyat kinoteatrlardagi qoniqarsiz ahvol Toshkent shahridagi kinoteatrlarda ham mavjud.\n18-fevral kuni “O‘zbekkino” Milliy agentligi rahbariyatining Toshkent shahridagi kinoteatrlar boshliqlari bilan uchrashuvda, bosh direktor Jahongir Qosimov bugungi kunda poytaxtdagi aksariyat kinoteatrlar kinofilmlar namoyishi bilan shug‘ullanmayotgani, mavjud 15 ta kinoteatrdan (Kinochilar uyi bilan A. Navoiy nomidagi kino saroyini istisno qilganda) faqat 5 tasi litsenziya olib, kino namoyishi bilan shug‘ullanayotgani, qolganlari esa yo ishlamayotgani, yoki binosidan asosiy faoliyat turi qolib, (masalan, “Farangiz Yulduzi” MCHJga qarashli “Sharq kinoteatri”da o‘simliklardan dori tayyorlash sexi faoliyat ko‘rsatmoqda) boshqa maqsadlarda foydalanilayotganini e’tirof etdi.\n\nYagona film namoyishi tizimi yo‘qligi sababli respublikada har yili ishlab chiqarilayotgan 70 ga yaqin kinofilmning namoyishini tashkil qilishda bir qancha muammolar mavjudligi bildirildi.\nBugungi kunda ishlab turgan kinoteatrlar kinozallarining jami 4000 ta o‘rindig‘i bor. Toshkent shahrida 220 ming nafar maktab, 110 ming nafar kollej va litsey o‘quvchisi hamda 20 ming nafar oliy o‘quv yurti talabasi borligi hisobga olinsa, bu juda kam.\n“O‘zbekkino” Milliy agentligi viloyat bo‘limlari va kinoteatrlar rahbarlaridan ushbu kamchiliklarni bartaraf qilish bo‘yicha muayyan chora-tadbirlar rejasini ishlab chiqish talab qilindi.", "category": "Madaniyat", "title": "O‘zbekistondagi kinoteatrlar faoliyati tanqid qilindi", "date": "02/23/2014", "url": "https://daryo.uz/2014/02/23/ozbekistondagi-kinoteatrlar-faoliyati-tanqid-qilindi/"}
{"content": "Bugungi kunda mobil dasturlar va internet-xizmatlar sharofati bilan haqiqiy va virtual hayot o‘rtasidagi chegara asta-sekinlik bilan yo‘qolib bormoqda.\nQuyida ana shunday dasturlarning eng so‘nggilarini keltirib o‘tamiz.\nGoogle Translate xizmatining internet versiyasida so‘zning tarjimasini bilish uchun belgilarni qo‘lda yozish imkoniyati paydo bo‘ldi. Rus, vyetnam, koreys va boshqa bir qator tillarda bu imkoniyatdan foydalanish mumkin. Endi u aji-buji rasmlarni ham taniy oladi.\n\nABBYY Lingvo dasturi yordamida esa, endi har qanday matnni suratga olish va uning tarjimasini bilish mumkin. Dastur matnni optik farqlash texnologiyasiga asoslangan. Aniqlangan matnning eng keng tarqalgan tarjimasi iPhone (bu imkoniyat hozircha faqat iPhone’ga o’rnatiladigan ABBYY Lingvo’da ishlaydi) ekranida mini kartochka ko‘rinishida paydo bo‘ladi. Batafsilroq ma’lumot olish uchun esa, mini kartochkalarni bosish kifoya.\nCamScanner, Scanner Pro va ularga o‘xshash boshqa dasturlar smartfondan skaner sifatida foydalanish imkonini beradi. Ular olingan suratni tahrirlash, faqat matnni qoldirish, uni PDF-faylga aylantirishga yordam beradi.\n\nQanchadir vaqt avval, internetda kundalik yozganlar qog‘ozda yozilgan yozuvlarini kompyuterga ko‘chirib olish imkonini izlashardi. Endi bu haqiqatga aylandi. Evernote kompaniyasi Moleskine bloknotlar ishlab chiqaruvchi kompaniya bilan hamkorlikda osongina virtual shaklga aylantirish mumkin bo‘lgan qog‘oz bloknotlarni o‘ylab topdi.\nBunday bloknotlarda “aqlli” yorliqlar bo‘lib, ular turli mavzularga bo‘lingan: uy, topshiriq, sayohat, ish va hokazo. Bloknotga yozuv kiritgach, sahifaga tegishli yorliqni yopishtirasiz va uni suratga tushirasiz. Dasturning o‘zi yorliqlarga qarab, yozuvni virtual akkauntingizga qanday joylashtirishni hal qiladi.\n\nMyScript Calculator foydalanuvchi ekranga qo‘lda yozgan formulalarni tushunadi. Kasrlar, sonning ildizi, murakkab formulalarni endi toza sahifada tezgina yozib, javobini ham bir zumda olishingiz mumkin.\n\ncoIAR Mix dasturi saytida oq-qora rasmni ko‘chirib olib, printerda chop qilish mumkin. So‘ng uni oddiy qalamlar yordamida xohlagan rangga bo‘yab, dastur kamerasini unga to‘g‘irlasangiz, rasmning “jonlanganini” ko‘rish mumkin bo‘ladi. Ya’ni, hozirgina o‘zingiz bo‘yab chiqqan rasm uch o‘lchamli shaklga aylanib, harakatlanishni boshlaydi.\n\nKickstarter xatolarni tekshiruvchi va chiroyli dastxat hosil qiluvchi avtoruchkani chiqarish uchun mablag‘ yig‘moqda. Yangilik ARM arxitekturasi protsessori bazasiga asoslangan bo‘lib, Linux operatsion tizimi boshqaruvi ostida ishlaydi. Ruchka qurilmasiga 128 Mbayt hajmdagi tezkor xotira, harakat datchiklari, vibromotor va Wi-Fi aloqasi moduli kiritiladi. Ushbu modul yordamida ruchka mobil qurilma yoki shaxsiy kompyuterga ulanadi va yozilgan matnni birdan ekranga chiqaradi.\nAT sohasi xodimlari tobora hayratlanarliroq ixtirolar o‘ylab topmoqda. Aziz o‘quvchilar, sizningcha, navbatdagi texnologik ixtiro sifatida yana nimalar o‘ylab topiladi?\nMaqolani tayyorlashda aif.ru ma’lumotlaridan foydalanildi.", "category": "Texnologiyalar", "title": "Cho‘ntak skaneri, jonlanuvchi rasm, dastxatni o‘zgartiruvchi ruchka va boshqalar", "date": "08/02/2013", "url": "https://daryo.uz/2013/08/02/chontak-skaneri-jonlanuvchi-rasm-dastxatni-ozgartiruvchi-ruchka-va-boshqalar/"}
{"content": "Shavkat Mirziyoyev 25-may kuni Argentina prezidentiga tabrik yo‘lladi. Bu haqda Prezident matbuot xizmati ma’lum qildi.\n\nDavlat rahbari Maurisio Makrini Argentina milliy bayrami — May inqilobi kuni munosabati bilan qutladi.", "category": "Mahalliy", "title": "Shavkat Mirziyoyev Argentina prezidentiga tabrik yo‘lladi", "date": "05/25/2019", "url": "https://daryo.uz/2019/05/25/shavkat-mirziyoyev-argentina-prezidentiga-tabrik-yo%ca%bblladi/"}
{"content": "Samsung kompaniyasi yangi seriya smartfonlari — Galaxy O oilasini savdoga chiqarishga tayyorgarlik ko‘rmoqda. Bu haqda “3dnews.ru” xabar bermoqda.\n\nHozircha yangi smartfonlar oilasidan ikki model — SM-G550 va SM-G600 o‘rin olishi kutilmoqda. Bozorda ular mos ravishda Galaxy O5 va Galaxy O7 nomlari bilan paydo bo‘ladi, deb taxmin qilinmoqda.\nYangi qurilmalarning texnik o‘ziga xosliklari haqida hozircha axborot ko‘p emas. Manbalarning ma’lum qilishicha, Galaxy O5 katta ehtimol bilan 5 dyuymli, Galaxy O7 esa 5,5 dyuymli sensor displey bilan ta’minlanadi hamda Android 5.1 (Lollipop) operatsion tizimi ostida ishlaydi.\nSmartfonlarning taqdimoti 4—9-sentabr kunlari Germaniya poytaxti Berlinda tashkil etiladigan IFA 2015 ko‘rgazmasida bo‘lib o‘tishi mumkin. Qurilmalarning qachon savdoga chiqishi va taxminiy narxi haqida hozircha ma’lumot yo‘q.", "category": "Texnologiyalar", "title": "Samsung yangi Galaxy O smartfonlar oilasini taqdimotga tayyorlamoqda", "date": "08/19/2015", "url": "https://daryo.uz/2015/08/19/samsung-yangi-galaxy-o-smartfonlar-oilasini-taqdimotga-tayyorlamoqda/"}
{"content": "Raqqosa Parizoda oilasi bilan bog‘liq “Parizoda ham eri bilan ajrashibdimi?” qabilidagi mish-mishlarga chek qo‘ydi. Bu haqda “Bekajon” gazetasi xabar bermoqda.\n\n“Meni shu mish-mishlar judayam hayratlantiradi. Bular kimga, nima uchun kerakligini tushunolmayman, – deya fikrini boshladi raqqosa. – Yolg‘on gapni tarqatib yuborish va unga odamlarni ishontirish bugun hech gap bo‘lmay qoldi. Yaxshiyamki, turmush o‘rtog‘im doim yonimda. Ishgayam, o‘qishimgayam o‘zlari olib borib qo‘yadi. “Go‘zallik salon”lariga kirganimda yonimda bo‘lmasliklari mumkin. Nahotki, turmush o‘rtog‘im bir necha soat yonimda bo‘lmaganida bizni ajrashganga chiqarib yuborishsa?\nOdamlar qanday maqsadda bu mish-mishlarni o‘ylab topishadi va tarqatishadi, bu faqat o‘zlariga va vijdonlariga havola. Biz esa ikkinchi farzandimizni kutyapmiz va baxtli oilamiz!”", "category": "Madaniyat", "title": "Raqqosa Parizoda ikkinchi farzandini kutayotganini ma’lum qildi", "date": "04/25/2015", "url": "https://daryo.uz/2015/04/25/raqqosa-parizoda-ikkinchi-farzandini-kutayotganini-malum-qildi/"}
{"content": "Alisher Navoiy nomidagi Kino saroyida “O‘zbekkino” Milliy agentligi buyurtmasi asosida “O‘zbekfilm” kinostudiyasida suratga olingan “Ko‘rgim keladi” badiiy filmining premyeraoldi namoyishi va kartina ijodkorlari ishtirokida matbuot anjumani bo‘lib o‘tdi. Bu haqda O‘zA xabar berdi.\n\nYozuvchi Murod Muhammad Do‘st ssenariysi asosida yaratilgan ushbu filmga yosh kinoijodkor Javohir Qosimov hamda Bahriddin Aynazarov rejissyorlik qilgan. Postanovkachi operator — Muzaffar Yusupov. Bosh rollarni Dilnoza Kubayeva, Sayyora Yunusova, Husan Jo‘rayev, Mubina Nazirboyeva, Behzod Muhammadkarimov, Yoqub Ahmedov, O‘tkir Muhammadxo‘jayev, Malika Ibrohimova singari aktyorlar ijro etgan.\nFilmda insonning irodasi turli sinovlarda, eng og‘ir paytlarda toblanishi murakkab va ta’sirchan epizodlar orqali ochib berilgan.\n\nKartinada bosh qahramon — xonanda Ziyoda Aliyevaning boshiga tushgan hayot sinovlaridan matonat bilan o‘ta olgani aks ettirilgan.\nXalq orasida nom qozongan va bir qarashda baxtli ko‘ringan bu ayolning oilasi, shaxsiy hayoti muammolar girdobida. Yengil hayotni orzu qilib, xorijga ishlash istagida ketgan turmush o‘rtog‘i farzandi va Ziyodaning taqdiriga mutlaqo befarq qaraydi. Xonandaning qizi og‘ir xastalikka chalinganida, garchi begona bo‘lsa-da, mehr-oqibatli insonlar qizchaning yana oyoqqa turishiga ko‘mak beradi.", "category": "Madaniyat", "title": "“Ko‘rgim keladi” filmining premyeraoldi namoyishi bo‘lib o‘tdi", "date": "02/27/2014", "url": "https://daryo.uz/2014/02/27/korgim-keladi-filmining-premyeraoldi-namoyishi-bolib-otdi/"}
{"content": "O‘zbekiston koronavirus pandemiyasi oqibatlarini yumshatish uchun xalqaro moliya institutlarining 3,1 milliard dollar miqdoridagi kreditlarini jalb qilish niyatida. Prezident Shavkat Mirziyoyev 22-aprel kuni bu boradagi tegishli qarorni imzoladi.\n\nHujjat bilan pandemiyaning salbiy oqibatlarini bartaraf etish uchun grantlarni jalb qilish va uzoq muddatli imtiyozli moliyalashtirish bo‘yicha “yo‘l xaritasi” tasdiqlandi.\nUshbu mablag‘lardan sog‘liqni saqlash tizimini mustahkamlashga — 277,5 million dollar, tadbirkorlik va bank tizimini qo‘llab-quvvatlashga — 700 million dollar, davlat budjetiga — 1,8 milliard dollar, kommunal va energetika korxonalariga 300 million dollar yo‘naltiriladi.\nO‘zbekiston mablag‘larni jalb qilmoqchi bo‘lgan moliyaviy institutlar ro‘yxatiga Jahon banki, Osiyo Taraqqiyot banki, Islom taraqqiyot banki, Yevropa tiklanish va taraqqiyot banki hamda Osiyo infratuzilma investitsiya banki kiritilgan.\nAvvalroq bosh vazir o‘rinbosari — iqtisodiy taraqqiyot va kambag‘allikni qisqartirish vaziri Jamshid Qo‘chqorov O‘zbekiston koronavirus pandemiyasi sharoitida taraqqiyot banklaridan iqtisodiyotni qo‘llab-quvvatlash uchun 1,6 milliard AQSh dollari miqdorida qarz olishini ma’lum qilgandi.\nMavzuga doir: \nEslatib o‘tamiz, Shavkat Mirziyoyev mart oyida imzolagan farmonga muvofiq, Moliya vazirligi qoshida Inqirozga qarshi kurash fondi tuzilgan va unga koronavirus tarqalishining oldini olish va epidemiyaning iqtisodiyotga ta’sirini kamaytirishga qaratilgan chora-tadbirlar uchun 10 trillion so‘m miqdoridagi mablag‘lar yo‘naltirilgandi.", "category": "Mahalliy", "title": "O‘zbekiston pandemiya oqibatlarini yumshatish uchun 3,1 mlrd dollar jalb qilmoqchi", "date": "04/24/2020", "url": "https://daryo.uz/2020/04/24/ozbekiston-pandemiya-oqibatlarini-yumshatish-uchun-31-mlrd-dollar-jalb-qilmoqchi/"}
{"content": "Aktrisa Sitora Farmonova Bishkekning “Aziya MIX” jamoasi tarkibida Sochidagi KVN festivali — “KiViN—2016”da qatnashmoqda. Bu haqda “Darakchi” gazetasi xabar bermoqda.\n\nMa’lumot uchun, aktrisa Sitora Farmonova 2015-yildan Bishkekning “Aziya MIX” jamoasi tarkibida KVN musobaqalarida ishtirok etib kelmoqda. “Men KVN bilan kasallanganman. KVN borida, men hamma narsani: safarlar, gastrollar, tasvirga olish ishlarini qoldiraman yo bekor qilaman”, — deydi aktrisa.\n\nBishkekning “Aziya MIX” jamoasi 2011-yilda tashkil etilgan bo‘lib, 2015-yilda jamoa tarkibi yangilangan. Jamoa osiyoliklardan — tojikistonlik xonanda, o‘zbekistonlik aktrisa, qozog‘istonlik afsungar, qirg‘izistonlik boshlovchi va boshqalardan tashkil topgan.", "category": "Madaniyat", "title": "Aktrisa Sitora Farmonova Bishkek jamoasi tarkibida KVN festivalida qatnashdi", "date": "01/22/2016", "url": "https://daryo.uz/2016/01/22/aktrisa-sitora-farmonova-bishkek-jamoasi-tarkibida-kvn-festivalida-qatnashdi/"}
{"content": "Ijtimoiy tarmoqlarda Fransiyaning Peugeot Citroen kompaniyasi O‘zbekistonga kiritgan sarmoyasini qaytarib olishiga ko‘zi yetmagani uchun, Jizzaxdagi Uzbekistan Peugeot Citroen Automotive zavodi qurilishi to‘xtab qolgani haqida gap-so‘zlar tarqalgan edi.\n\nAxborot va ommaviy kommunikatsiyalar agentligida bugun, 5-fevral kuni bo‘lib o‘tgan matbuot anjumanida “O‘zavtosanoat” AJ raisi o‘rinbosari Aziz Shukurov ushbu vaziyatga izoh berdi, deb xabar berdi “Daryo” muxbiri Sevara Nishonova.\n“Har qanday biznesning o‘z qonun-qoidalari bor. Bu narsa ayniqsa xalqaro biznesda ko‘proq ko‘zga tashlanadi. Xorijiy kompaniya vakili kelganida u shartnoma shartlarining sir saqlanishi haqida biz bilan kelishadi.\nBizning xorijiy hamkorimiz Fransiyaning Peugeot Citroen kompaniyasi rasmiy saytida “bu borada muzokaralar olib borilayotgani va yangilik bo‘lsa xabar berilishi” aytilgan. Biz esa ushbu jarayonni OAVga kengroq tushuntirish maqsadida ko‘proq izoh berganmiz.\nBiz o‘shanda Jizzaxdagi zavod qurib bitkazilganini ma’lum qilgandik. Zavod rostdan ham qurib bitkazildi. Uning devorlari qad rostlagan, tomi yopilgan, poli bor. Faqat ta’mirdan keyin tozalash ishlari qolgani uchun uni ko‘rgan odam bitmagan, deb o‘ylaydi.\nBir narsani aytishim mumkin, hozirda Peugeot Citroen bilan ‘O‘zavtosanoat’, O‘zbekiston manfaati nuqtayi nazaridan muzokaralar olib borilmoqda.\nPeugeot Citroen O‘zbekistondan foyda olib chiqib ketishiga ishonmadi, degan gaplar menimcha noprofessional. Chunki Peugeot Citroen o‘tgan yili adashmasam 56 million dollar daromad ko‘rdi. Bu ba’zi mamlakatlarning iqtisodidan ham ko‘proq pul degani. Kompaniya o‘tgan yili 3 millionta mashina sotgan.\nBir narsani tushunish kerakki, O‘zbekistonga kelib zavod qurilishi bo‘yicha shartnoma imzolashdan oldin Peugeot Citroen kompaniyasi hamma tahlillarni qilib qo‘ygan. O‘zbekiston bozori, talabi, iqtisodi, texnik-iqtisodiy asosi bo‘yicha, pulini olib chiqib ketadimi, yo‘qmi shuni hammasini o‘rganganidan keyin bunaqa katta korxonalar qo‘shma korxona tuzadi. Shuning uchun Peugeot Citroen O‘zbekiston iqtisodiga ishonmadi, degan gap professionalizmga to‘g‘ri kelmaydi”, — deydi Aziz Shukurov.\nEslatib o‘tamiz, Uzbekistan Peugeot Citroen Automotive O‘zbekistondagi eksklyuziv korxona bo‘lib, 2019-yildan e’tiboran ichki va tashqi bozor uchun yiliga 16 000 ta yengil tijorat avtomobillarini ishlab chiqarishi aytilgan edi.\n“Zavod — o‘zidan o‘zi yashaydigan bino emas. Zavod bu bino va texnologiyalar degani. Zavodda devorlar va tomdan tashqari texnologik asbob-uskunalar ham bo‘lishi kerak. Hozirda texnologiya va texnologik qarorlarga bog‘liq holatlar hali tayyor emas”, — deya qo‘shimcha qiladi Aziz Shukurov.\nO‘zbekiston Prezidenti Shavkat Mirziyoyev 2017-yil 13-iyun kuni “Xorijiy investitsiyalar ishtirokidagi Uzbekistan Peugeot Citroen Automotive korxonasini tashkil etish to‘g‘risida”gi qarorni imzolagan edi.\nHujjatda qo‘shma korxonaning ustav kapitali 29,3 million yevroni tashkil etishi hamda loyiha Jizzax viloyatidagi “Jizzax” EIZ hududida amalga oshirilishi belgilangan.", "category": "Mahalliy", "title": "Fransiyaning Peugeot Citroen kompaniyasi O‘zbekistonda zavod qurish fikridan qaytdimi?  ", "date": "02/05/2019", "url": "https://daryo.uz/2019/02/05/fransiyaning-peugeot-citroen-kompaniyasi-ozbekistonda-zavod-qurish-fikridan-qaytdimi/"}
{"content": "Xitoyning Chjeszyan provinsiyasida massaj salonida yong‘in sodir bo‘ldi, natijada 18 kishi halok bo‘ldi, deb yozadi “Gazeta.ru” “Sinxua” agentligiga tayanib.\n\nMahalliy huquq-tartibot organlari ma’lum qilishicha, 8 kishi voqea joyida o‘lik holda topilgan, yana 10 kishi keyinroq kasalxonada vafot etgan. Shuningdek, yana 18 kishi jarohat olgan.\nYong‘in Tyantay uyezd shahrining gavjum qismida joylashgan oyoq massajiga ixtisoslashgan muassasada yuz bergan. Yong‘in sabablarini aniqlashtirish uchun tekshiruv olib borilmoqda.", "category": "Dunyo", "title": "Xitoydagi massaj salonida yong‘in chiqdi, 18 kishi halok bo‘ldi", "date": "02/06/2017", "url": "https://daryo.uz/2017/02/06/xitoydagi-massaj-salonida-yongin-chiqdi-18-kishi-halok-boldi/"}
{"content": "Andijon tumani “Beshbo‘ynoq” mahalla fuqarolar yig‘inida yashab kelgan 1976-yilda tug‘ilgan fuqaro I.N.ning murdasi Qoradaryo daryosining Oltinko‘l tumani “Madaniy mehnat-2” mahalla fuqarolar yig‘ini hududidan oqib o‘tuvchi qismidan boshsiz holda, qotillik alomatlari bilan topilgan.\nMazkur holat bo‘yicha 16-dekabr kuni Andijon tumani prokurori tomonidan Jinoyat kodeksining 97-moddasi 1-qismi (qasddan odam o‘ldirish) bilan jinoyat ishi qo‘zg‘atilgan. Shu kunning o‘zida viloyat prokuraturasining O‘ta og‘ir jinoyatlarni tergov qilish bo‘limi tergov harakatlari boshlangan.\nI.N.ning o‘limi sabablarini, uning tanasidagi tan jarohatlarining og‘irlik darajasini aniqlash maqsadida sudga oid tibbiy ekspertizasi tayinlanib, dastlabki ma’lumotnomasi olingan va ish hujjatlariga qo‘shilgan. Jinoyat ishi doirasida sudga oid biologik ekspertiza, sudga oid fizik-texnika ekspertizalari tayinlangan.\nBundan tashqari, tergov davomida I.N.ning jasadi topilgan Qoradaryo daryosining Oltinko‘l tumani “Madaniy mehnat-2” mahalla fuqarolar yig‘ini hududidan 1,5—2 kilometr yuqori oqimidan noma’lum shaxsga tegishli odam bosh suyagi topilib, bu bo‘yicha ham sud-tibbiy ekaspertizasi tayinlangan.\n“Hozirda jinoyat ishi bo‘yicha dastlabki tergov harakatlari davom ettirilmoqda”, — deyiladi viloyat prokuraturasi xabarida.\nAyni vaqtda, 21-dekabr kuni ijtimoiy tarmoqlarda mazkur holatga aloqador ayrim xabarlar tarqalgan. Ta’kidlanishicha, uch bolaning otasi bo‘lgan I.N. Andijon tumani gaz ta’minoti bo‘limi omborxonasida yollanma ishchi bo‘lib ishlagan. “Uni shu idora rahbari S.X. vahshiylarcha o‘ldirib, ya’ni kallasini uzib, kanalga tashlagan”, — deyiladi xabarlarda.\nIjtimoiy tarmoqlarda tarqalgan xabarlar yuzasidan “Hududgaz Andijon” kompaniyasi bergan bayonotga ko‘ra, I.N. korxona ishchisi emas, u bilan hech qanday shartnoma tuzilmagan. Shuningdek, S.X. gumonlanuvchi sifatida qo‘lga olinmagan va unga nisbatan hech qanday jinoiy ish qo‘zg‘atilmagan.\nKompaniyaning qayd etishicha, faqat “Andijontumangaz” filialining aholiga suyultirilgan gaz yetkazib berish muhandisi Sh.Q. IIB tomonidan tergov-surishtiruv ishlariga jalb etilgan, lekin u nima sababdan tergovga jalb etilganiga aniqlik kiritilmagan.\n“Ijtimoiy tarmoqda tarqatilgan ma’lumotlar asosida huquq-tartibot organlari tomonidan tergov-surishtiruv harakatlari hamda tekshiruvlar olib borilmoqda”, — deya qo‘shimcha qilingan kompaniya axborotida.", "category": "Mahalliy", "title": "Andijonda daryodan boshsiz murda topildi", "date": "12/24/2019", "url": "https://daryo.uz/2019/12/24/andijonda-daryodan-boshsiz-murda-topildi/"}
{"content": "Qozog‘istonda 45 kishi tabiiy gazdan zaharlandi, deb xabar berdi “Gazeta.ru”.\n\nMamlakat sog‘liqni saqlash vaziri Jandarbek Bekshinning ma’lum qilishicha, hodisa oqibatida jabrlanganlarning 41 nafari maktab o‘quvchilari.\nU shuningdek hamma jabrlanuvchilarga birinchi tibbiy yordam ko‘rsatilganini qayd etdi.", "category": "Dunyo", "title": "Qozog‘istonda 40 dan ortiq maktab o‘quvchisi gazdan zaharlandi", "date": "03/19/2019", "url": "https://daryo.uz/2019/03/19/qozogistonda-40-dan-ortiq-maktab-oquvchisi-gazdan-zaharlandi/"}
{"content": "Rossiya Ijtimoiy va siyosiy tadqiqotlar markazi direktori Georgiy Fyodorov O‘zbekiston va Ukraina o‘rtasidagi savdo urushining oqibatlari haqida gapirdi. Bu haqda “Sputnik” xabar berdi.\n\nO‘zbekiston dekabrda Ukrainadan shakar importini to‘xtatib qo‘ydi. Ko‘pchilik buni Ukrainaning O‘zbekistondan yengil avtomobillar importiga nisbatan subsidiyaga qarshi surishtiruv ishlari o‘tkazilishi bilan bog‘ladi. Keyinroq esa surishtiruv ishlari bekor qilinganligi ma’lum bo‘ldi.\n“Ukraina tomonidan qabul qilinayotgan O‘zbekiston bilan ayrim savdo munosabatlarini to‘xtatib qo‘yish to‘g‘risidagi qaror uning g‘alabasidan ko‘proq yo‘qotishiga olib keladi. Ukrainadan O‘zbekistonga mahsulotlar eksporti qiymati O‘zbekistondan importning uchdan ortiq baravar ortiqligini inobatga olsak, yetkazib berishdagi uzilishlar jiddiy yo‘qotishlarga olib keladi”, — deb hisoblaydi Fyodorov.\nUning so‘zlariga ko‘ra, uzoq muddatli istiqbolda Ukrainaning savdo hamkorlari bilan aloqalarining yomonlashishidan mahsulot va xizmatlar uchun katta narx to‘lashga majbur bo‘ladigan iste’molchilar ziyon ko‘radi.", "category": "Mahalliy", "title": "O‘zbekiston va Ukraina o‘rtasidagi savdo urushi ukrainaliklarga qimmatga tushishi mumkin", "date": "12/09/2018", "url": "https://daryo.uz/2018/12/09/o%ca%bbzbekiston-va-ukraina-o%ca%bbrtasidagi-savdo-urushi-ukrainaliklarga-qimmatga-tushishi-mumkin/"}
{"content": "2015-yilning 15-iyul kuni O‘zbekiston Respublikasi tashqi ishlar Vaziri Abdulaziz Kamilov O‘zbekistonga tashrif buyurgan Rossiya Federatsiyasi tashqi ishlar Vaziri Sergey Lavrov bilan uchrashdi. Bu haqda O‘zbekiston TIV matbuot xizmati xabar bermoqda.\n\nSuhbat chog‘ida O‘zbekiston—Rossiya munosabatlarining dolzarb masalalari, siyosiy, savdo-iqtisodiy, madaniy-gumanitar va boshqa sohalardagi hamkorlikni rivojlantirish istiqbollari hamda ba’zi xalqaro va mintaqaviy muammolar yuzasidan fikr almashildi.\nMuloqot davomida 10-iyul kuni Ufa shahrida O‘zbekiston Prezidenti Islom Karimov va Rossiya Prezidenti Vladimir Putin o‘rtasida bo‘lib o‘tgan uchrashuv davomida erishilgan kelishuvlarni amalga oshirish jarayoniga alohida e’tibor qaratildi.\nO‘zbekistonning 2015—2016-yillarda Shanxay hamkorlik tashkilotida raisligi doirasidagi hamkorlikdan ikki tomon ham birdek manfaatdor ekanligi ta’kidlandi.\nUchrashuvda Rossiya elchisi Vladimir Tyurdenov ishtirok etdi.", "category": "Mahalliy", "title": "Abdulaziz Kamilov Rossiya tashqi ishlar vaziri Sergey Lavrov bilan uchrashdi", "date": "07/15/2015", "url": "https://daryo.uz/2015/07/15/abdulaziz-kamilov-rossiya-tashqi-ishlar-vaziri-sergey-lavrov-bilan-uchrashdi/"}
{"content": "O‘zbekiston Bosh vaziri Abdulla Aripov Qirg‘iziston prezidenti Sooronbay Jeenbekov bilan uchrashdi. Bu haqda Qirg‘iziston davlat rahbari matbuot xizmatiga asoslanib, Sputnik xabar berdi.\n\nQayd etilishicha, uchrashuvda Qirg‘iziston va O‘zbekiston o‘rtasidagi ikki tomonlama hamkorlikni yanada rivojlantirish istiqbollari, jumladan, chegaralar, energetika, mintaqalararo va parlamentlararo hamkorlik masalalari muhokama qilindi.\nSooronbay Jeenbekov Qirg‘iziston-O‘zbekiston hamkorligini chuqurlashtirish har doim mamlakat tashqi siyosatining ustuvor yo‘nalishlaridan biri bo‘lishini ta’kidlab o‘tdi.\nQirg‘iziston rahbari barcha tegishli masalalar o‘zaro manfaatli shartlar asosida hal qilinishi zarurligini ta’kidlab, nafaqat O‘zbekiston bilan, balki ko‘p tomonlama hamkorlikni rivojlantirishdan ham manfaatdor ekanligini bildirdi.\nShuningdek, Sooronbay Jeenbekov qirg‘iz-o‘zbek chegarasini delimitatsiya qilishda tomonlarning ijobiy ishini mamnuniyat bilan qayd etdi hamda Qirg‘iziston va O‘zbekistonning chegaradosh mintaqalari o‘rtasidagi hamkorlikni yanada chuqurlashtirish muhimligini ta’kidladi.\n\nAbdulla Aripov o‘z navbatida davlat rahbarlarining sa’y-harakatlari tufayli ikki mamlakat o‘rtasidagi munosabatlar sifat jihatdan yangi bosqichga ko‘tarilganini, savdo-iqtisodiy aloqalarning ijobiy sur’ati qayd etilganligini ta’kidladi.\nAbdulla Aripov mamlakatlar o‘rtasida hukumat darajasida prezidentlar tomonidan belgilangan barcha masalalar, shu jumladan, Qirg‘iziston va O‘zbekiston o‘rtasidagi savdo hajmini 1 milliard dollarga yetkazish bo‘yicha ishlar olib borilayotganini ta’kidladi.", "category": "Mahalliy", "title": "Abdulla Aripov Qirg‘iziston prezidenti bilan uchrashdi", "date": "08/01/2019", "url": "https://daryo.uz/2019/08/01/abdulla-aripov-qirgiziston-prezidenti-bilan-uchrashdi/"}
{"content": "O‘zbekiston IIV saytidagi “Qidiruvdagi shaxslar” bo‘limida o‘zbekistonlik sport arbobi va biznesmen G‘ofur Rahimov qidirilayotgani haqida axborot-kartochka paydo bo‘ldi. Kartochkada G‘ofur Rahimovning surati, tug‘ilgan sanasi va qaysi moddalar bo‘yicha ayblanayotgani ko‘rsatib o‘tilgan.\n\nKartochkaga ko‘ra, G‘ofur Rahimov Jinoyat kodeksining 165-moddasi 3-qismi “a” bandi (“Juda ko‘p miqdordagi tovlamachilik”), 243-modda (“Jinoiy faoliyatdan olingan daromadlarni legallashtirish”) va 228-modda 3-qismi (“Hujjat qalbaki ekanligini bila turib, undan foydalanish”)da nazarda tutilgan jinoyatlarni sodir etganlikda gumon qilinmoqda.\nMa’lumot uchun, qayd etilgan birinchi modda bo‘yicha aybdor deb topilgan shaxs 10 yildan 15 yilgacha, ikkinchi modda bo‘yicha 5 yildan 10 yilgacha ozodlikdan mahrum etilishi mumkin. Uchinchi modda bo‘yicha jazo variantlari ko‘p — eng kam ish haqining 25 baravaridan 50 baravarigacha miqdorda jarima yoki 300 soatgacha majburiy jamoat ishlari yoki 2 yilgacha axloq tuzatish ishlari yoki 2 yilgacha ozodlikni cheklash yoki 2 yilgacha ozodlikdan mahrum qilish.\nIIV saytidagi “Qidiruvdagi shaxslar” bo‘limiga birgina G‘ofur Rahimovning emas, balki uning rafiqasi — Lola Rahimovaning ham kartochkasi ham joylashtirilgan. Turmush o‘rtog‘i qaysi moddalar bo‘yicha qidiruvga berilgan bo‘lsa, ayol ham o‘sha moddalar asosida qidirilmoqda.\nG‘ofur Rahimov O‘zbekistonda birinchi marta 2013-yili qidiruvga berilgan, qidiruv xalqaro miqyosda bo‘lgani uchun Rahimov qidirilayotgani haqidagi ma’lumot “Interpol” saytida ham bo‘lgan. Biroq 2016-yili ro‘yxatdan o‘chirilgan. G‘ofur Rahimov va uning rafiqasi qidirilayotgani tarixda ilk bor O‘zbekiston IIV saytida e’lon qilinmoqda.\nG‘ofur Rahimov oxirgi 20 yillardan beri Havaskor bokschilar xalqaro assotsiatsiyasida (AIBA) rahbarlik lavozimlarida ishlab keladi, 2018-yil yanvarida esa tashkilotning muvaqqat prezidenti etib saylangan. U 2017-yil oxirida AQShning “qora ro‘yxati”ga kiritilgan edi, ayni vaqtda shu ro‘yxatdan chiqish harakatida edi. Shu munosabat bilan “Men hech qachon hech qanday uyushgan jinoiy guruh bilan bog‘liq bo‘lmaganman, menga qarshi hech qachon ayblovlar ilgari surilmagan”, degandi.", "category": "Mahalliy", "title": "G‘ofur Rahimovning ismi IIV saytidagi qidiruvdagi shaxslar ro‘yxatida paydo bo‘ldi", "date": "06/15/2018", "url": "https://daryo.uz/2018/06/15/gofur-rahimovning-ismi-iiv-saytidagi-qidiruvdagi-shaxslar-royxatida-paydo-boldi/"}
{"content": "FIFA Rossiya maydonlarida bo‘lib o‘tgan futbol bo‘yicha Jahon Chempionatining ramziy terma jamoasini e’lon qildi.\n\nQizig‘i ramziy terma jamoadan chorak finalga qadar yetib borgan mezbon Rossiya terma jamoasining birorta o‘yinchisi o‘rin olmagan. JCh—2018 g‘olibi Fransiya termasidan 4, finalchi Xorvatiyadan esa 2 nafar o‘yinchi ramziy termaga kiritilgan.\nFIFAning JCh—2018 ramziy terma jamoasi:\nDarvozabon: Ugo Lyoris — Fransiya.\nHimoyachilar: Rafael Varan—Fransiya, Deyan Lovren — Xorvatiya, Kiran Trippyer, Eshli Yang — ikkalasi Angliya.\nYarim himoyachilar: Paulinyo — Braziliya, Luka Modrich — Xorvatiya, Eden Azar — Belgiya.\nHujumchilar: Antuan Grizmann, Kilian Mbappe — ikkalasi Fransiya, Neymar — Braziliya.", "category": "Sport", "title": "FIFA JCh—2018 ning ramziy terma jamoasini e’lon qildi", "date": "07/18/2018", "url": "https://daryo.uz/2018/07/18/fifa-jch-2018-ning-ramziy-terma-jamoasini-elon-qildi/"}
{"content": "Tailandning Pxuket shahrida davom etayotgan tennis bo‘yicha sovrin jamg‘armasi 15 ming AQSh dollaridan iborat turnirning yakkalik bahslarida yarim finalning uch nafar ishtirokchisi ma’lum bo‘ldi. Bu haqda “Olamsport” xabar bermoqda.\n\nTurnirda uchinchi raqam ostida tasniflangan o‘zbekistonlik sportchi Sabina Sharipova chorak finalda yaponiyalik Yuiki Tanakaga qarshi kortga chiqdi. Bahsda Sabina raqibini ikki setda ham bir xil 6:1 hisobida mag‘lubiyatga uchratdi.\nEndi Sharipova finalga chiqish uchun saralash bosqichi g‘oliblaridan biri xitoylik Fang Xunga qarshi kortga chiqadi.", "category": "Sport", "title": "Sabina Sharipova Pxuket turnirida yarim finalga chiqdi ", "date": "10/23/2014", "url": "https://daryo.uz/2014/10/23/sabina-sharipova-pxuket-turnirida-yarim-finalga-chiqdi/"}
{"content": "Dushanbe shahrida “O‘zbekkonsert” davlat muassasasi direktori Odiljon Abduqahhorov hamda Tojikiston Respublikasi madaniyat vazirligining “Bazmaro” davlat muassasasi direktori Olim Akbarov o‘rtasida uchrashuv bo‘lib o‘tdi. Bu haqda “O‘zbekkonsert” davlat muassasasi matbuot xizmati jurnalist Feruz Muhammadga ma’lum qildi.\n\n20-fevral kuni bo‘lib o‘tgan mazkur uchrashuvdan ko‘zlangan asosiy maqsad, O‘zbekiston hamda Tojikiston davlatlari o‘rtasida aynan shu sohada amalga oshirilayotgan ishlar bo‘yicha tajribalar almashinildi. Shuningdek bir necha yillardan buyon to‘xtab qolgan madaniy aloqalarni yo‘lga qo‘yish, konsert faoliyati bo‘yicha hamkorlikni kuchaytirish, doimiy ravishda qo‘shma konsertlar, festivallar tashkil etish borasida kelishib olindi. Shuni alohida aytib o‘tish joizki, Tojikistonlik mutaxasislar tomonidan bugungi kunda O‘zbekiston Respublikasida Prezidentimiz tomonidan san’at, madaniyat, estrada aynan “O‘zbekkonsert” davlat muasassasiga qaratilayotgan e’tibor, berilayotgan imkoniyatlar ularda juda ham katta qiziqish uyg‘otdi. Ular aynan O‘zbekiston tajribasi asosida “Bazmaro” faoliyatini qaytadan yo‘lga qo‘yish maqsadida, Tojikiston hukumatiga taklif kiritishni aytib o‘tishdi.\n“O‘zbekkonsert” davlat muassasasi matbuot xizmati", "category": "Madaniyat", "title": "Tojikiston bilan doimiy ravishda qo‘shma konsertlar va festivallar o‘tkazish bo‘yicha kelishib olindi", "date": "02/21/2018", "url": "https://daryo.uz/2018/02/21/tojikiston-bilan-doimiy-ravishda-qoshma-konsertlar-va-festivallar-otkazish-boyicha-kelishib-olindi/"}
{"content": "Rossiya Premyer-Ligasida to‘p surayotgan o‘zbekistonlik futbolchilar 17-tur doirasida maydonga tushdi.\n\nVitaliy Denisov va Vadim Afonin bellashuvlarda to‘liq ishtirok etgan bo‘lsa, O‘zbekiston termasi sardori Odil Ahmedov 59-daqiqaga qadar harakat qildi. Bu vaqtgacha uning jamoasi hisobda oldinda borayotgan bo‘lsa, Ahmedov almashtirilganidan keyin “Krasnodar” gol o‘tkazib yubordi.\nVitaliy Denisov jamoasi “Lokomotiv” Moskvada Grozniyning “Terek” klubini qabul qilib, 2:0 hisobida zafar quchdi. 17-turdan keyin 23 ochkosi bor bo‘lgan “temiryo‘lchilar” turnir jadvalida 10-o‘rindan joy olgan.\nOdil Ahmedov to‘p suradigan “Krasnodar” Denisov jamoasidan 5 ochko ko‘proq to‘plagani uchun 5-o‘rinda bormoqda. Agar “Krasnodar” o‘z maydonida “Krilya Sovetov” bilan 1:1 hisobida durang o‘ynamay, zafar quchganida, turnir jadvalida 4-o‘ringa ham ko‘tarilib olishi mumkin edi.\n\nShu kuni Odil Ahmedov “Krasnodar” safida o‘zining yubiley — 100-uchrashuvini o‘tkazgani haqida klubning Twitter’dagi sahifasi ma’lumot berdi.\nShu mavsum Premyer-Ligada paydo bo‘lgan Vadim Afonin va uning “Orenburg” jamoasi “Amkar” maydonida yirik mag‘lubiyatga uchratdi — 0:3. Ligada jon saqlab qolish uchun harakat qilayotgan jamoa 14-o‘rindan joy olgan.\n\nMa’lumot uchun, O‘zbekiston milliy terma jamoasining Suriyaga qarshi rasmiy o‘yiniga 107 kun vaqt qoldi.\n", "category": "Sport", "title": "O‘zbekiston milliy terma jamoasining Rossiya Premyer-Ligasidagi futbolchilari 17-turda 3 xil natija qayd etdi", "date": "12/06/2016", "url": "https://daryo.uz/2016/12/06/ozbekiston-milliy-terma-jamoasining-rossiya-premyer-ligasidagi-futbolchilari-17-turda-3-xil-natija-qayd-etdi/"}
{"content": "O‘zbekistonning milliy to‘lov tizimi — Uzcard faoliyatida 12-may, payshanba kuni soat 10:55 dan boshlab kuzatilgan nosozliklar bartaraf etildi. Bu haqda Yagona umumrespublika protsessing markazi (YaUPM)dan “Daryo”ga ma’lum qilishdi.\n\nUzcard faoliyatidagi uzilish ATSdagi tarmoq uskunalarida kuzatilgan nosozlik bilan bog‘liq bo‘lib, shu sababli onlayn-terminallar YaUPM bilan bog‘lana olmagan.", "category": "Mahalliy", "title": "Uzcard faoliyati to‘liq qayta tiklandi", "date": "05/12/2016", "url": "https://daryo.uz/2016/05/12/uzcard-faoliyati-toliq-qayta-tiklandi/"}
{"content": "The Verge nashri juda foydali videoyo‘riqnomani tayyorladi, deb yozadi Meduza. Unda quloqchin simlari chuvalashib qolmasligi uchun uni qanday yig‘ib qo‘yish kerakligi ko‘rsatiladi. Qisqa qilib aytganda, quloqchin simlarini uchta barmog‘ingizga o‘rab, ikkita ilmoq hosil qilish kerak. Biroq yaxshisi, videoni tomosha qiling.\n", "category": "Texnologiyalar", "title": "Quloqchin simlari chuvalashib qolmasligi uchun uni qanday o‘rab qo‘yish kerak? (video)", "date": "03/03/2016", "url": "https://daryo.uz/2016/03/03/quloqchin-simlari-chuvalashib-qolmasligi-uchun-uni-qanday-orab-qoyish-kerak-video/"}
{"content": "O‘zbekiston Prezidenti Shavkat Mirziyoyev Buxoro shahridagi “Ark” qo‘rg‘oni majmuasida Buxoro viloyatining turizm salohiyatini yanada oshirish dasturi taqdimotida ishtirok etdi. Bu haqda O‘zA xabar bermoqda.\nTurizmni rivojlantirish davlat qo‘mitasi tomonidan Buxoro viloyatining turizm salohiyatini yanada oshirish dasturi asosida 39 loyiha amalga oshiriladi.\nSayyohlar xavfsizligini ta’minlash, turizmning ziyorat qilish, ekologik, ma’rifiy, etnografik, gastronomik, sport, davolash-sog‘lomlashtirish, qishloq, sanoat, ishbilarmonlik turizmi va boshqa turlarini taraqqiy ettirish, BMTning Butunjahon turizm tashkiloti (YuNVTO) hamda turizm bo‘yicha nufuzli xalqaro va milliy tashkilotlar bilan hamkorlikni kengaytirish, sayyohlik industriyasi ob’ektlarini jadal rivojlantirish, yo‘l-transport va muhandislik-kommunikatsiya infratuzilmasini qurish va rekonstruksiya qilish chora-tadbirlariga 18,5 milliard so‘m mablag‘ sarflanishi ko‘zda tutilgan.\nO‘zbekiston Prezidenti sohada kadrlar tayyorlash tizimini tubdan takomillashtirish, gidlar va boshqa xodimlarning bilim va malakasini muntazam oshirib borish bo‘yicha zarur ko‘rsatmalar berdi.\nViloyatda raqobatbardosh turizm mahsulotlari va xizmatlarini ishlab chiqib, ularni ichki va xalqaro turizm bozorlarida targ‘ib qilish bo‘yicha strategiya ishlab chiqish, sohada reklama-axborot faoliyatini keng yo‘lga qo‘yish bugungi kun talabidir.\nBuxoroning ko‘hna va boqiy shahar, deb atalishida katta ma’no bor. Bu yerdagi qadimiy obidalar, osori-atiqalar, xalqimizning betakror qadriyatlari, beqiyos an’analari asrlar osha yashab kelmoqda. Chet elliklarning, tarixshunos va mutaxassislarning ularga qiziqishi doimo yuqori bo‘lgan. Bundan unumli foydalanish kerak.\nShavkat Mirziyoyev, O‘zbekiston Prezidenti\nMavzuga doir: Shavkat Mirziyoyev: Paxtani tola ko‘rinishida sotish eng kam daromad keltiradi\n “Daryo”ning Telegram’dagi rasmiy kanali — @toshqindaryo’ga a’zo bo‘ling!", "category": "Mahalliy", "title": "Shavkat Mirziyoyev: Turizm — iqtisodiyotimizning muhim tarmog‘i", "date": "03/10/2017", "url": "https://daryo.uz/2017/03/10/shavkat-mirziyoyev-turizm-iqtisodiyotimizning-muhim-tarmogi/"}
{"content": "Rejissor Sarvar Karimov “Ular” dasturiga bergan intervyusi davomida qirg‘izistonlik kinoijodkorlar bilan hamkorlikda suratga olingan “Sarvqomat dilbarim” filmidagi bosh qahramonlarning o‘pishish sahnasi haqidagi savolga javob berdi.\nMa’lumot uchun, 2018-yilda ekranlarga chiqqan “Sarvqomat dilbarim” filmida bosh rollarni o‘zbekistonlik Adiz Rajabov va qirg‘izistonlik Madina Talibek ijro etgan.\n\n— “Sarvqomat dilbarim” filmida bosh qahramon Ilyos va Asalning o‘pishish, bo‘sa olish sahnasi bor. Aktyorlar bunga qanday qaradi? “Biz professionalmiz, muammo yo‘q”, deyishdimi yoki qandaydir muammo tug‘ildimi?\n— Bilasizmi, agar men o‘sha sahnani syomkaning boshida, birinchi-ikkinchi kunlarda olganimda, ular uchun bu g‘alatiroq bo‘lishi mumkin edi. Shuni hisobga olib, bu sahna tasvirga olish ishlarining oxirrog‘ida olindi. Adashmasam, bu aktrisamiz Madina Talibekning oxirgi syomka kuni edi. Ungacha aktyor va aktrisalar bir-birini ancha yaxshi tanib, do‘stlashib qolgandi. To‘g‘ri, Madina ham sal uyaldi — baribir yosh qiz, turmushga chiqmagan, hijolatroq bo‘lgandek bo‘ldi. Lekin keyin: “Bu narsa asar uchun kerak”, dedi, Adiz aka ham yaxshi partnyor sifatida qo‘llab-quvvatladi. Shundan keyin bu sahnani qiyinchiliksiz oldik. Uchta dublda.\nMavzuga doir:", "category": "Madaniyat", "title": "“Sarvqomat dilbarim” filmida Adiz Rajabov ishtirokidagi o‘pishish sahnasi qanday suratga olingan? (video)", "date": "01/17/2020", "url": "https://daryo.uz/2020/01/17/sarvqomat-dilbarim-filmida-adiz-rajabov-ishtirokidagi-opishish-sahnasi-qanday-suratga-olingan-video/"}
{"content": "“Bunyodkor” klubi “Al Jazira”ga qarshi kechgan OChL saralashi uchrashuvida keskin va yorqin o‘yin namoyish qilgan va muxlislar e’tirofiga sazovor bo‘lgan edi. Shu sababli ham “An Nasr”ga qarshi kechgan uchrashuv o‘zgacha intiqlik bilan kutildi. Afsuski bu safar Sergey Lushan shogirdlari kutilganidek o‘yin ko‘rsata olmadilar, deb xabar beradi “Uff.uz”.\n\n“An Nasr”ga qarshi safarda o‘ynagan jamoa hujumkor o‘yin namoyish etishi juda qiyin. Shu sababli ham “Bunyodkor” qarshi hujum taktikasi ostida o‘yinni boshladi. Shunga muvofiq hisobni birinchi bo‘lib ochishga muvaffaq bo‘ldi. Sardor Rashidov burchakdan to‘pni oshirib bergach, Abdulloh Alinazi xatoga yo‘l qo‘ydi va o‘z darvozasiga gol kiritib qo‘ydi. Shu tariqa o‘yindagi ilk gol kiritildi.\nBirinchi bo‘lim davomida “Bunyodkor” raqibga hisobni tenglashtirish uchun imkoniyat bermadi. Uzoqdan berilgan zarbalarni bartaraf etishda esa Akbar To‘rayev yaxshi o‘yin namoyish qildi. Afsuski ikkinchi bo‘limda “qaldirg‘ochlar” bu ustunlikni saqlab tura olmadilar. Fabian Estoyanoff jamoadoshi bilan pas tashlashib qulay vaziyatga chiqib bordi va aniq zarba bilan hisobni tenglashtirdi.\nShundan so‘ng ham raqibda gol urish uchun bir qator imkoniyatlar bo‘ldi. “Bunyodkor” esa aksincha, o‘z o‘yinini yo‘qotib qo‘ydi. Sergey Lushan tomonidan amalga oshirilgan zaxira almashtirishlari esa o‘yinni kuchaytirish o‘rniga susaytirdi. Yaxshi hamki Akbar To‘rayev bu jangda taslim bo‘lmadi va raqibning barcha zarbalarini bartaraf etdi. “Bunyodkor” qiyin o‘tgan uchrashuvda durangga erishib, bir ochko ishlab oldi.\nOChL, “B” guruhi\n“An Nasr” - “Bunyodkor” - 1:1\nGollar: Abdulloh Alenezi 15 (avtogol), Fabian Estoyanoff 51\n“An Nasr”: Abdulloh Alenezi, Umar Ibrohim, Armando Vila, Fabian Larri, Xolid Al Hamdi, Muhammad Al Bishi, Ibrohim G‘olib, Ahmad Al Fraidi, Hussayn Sulaymoni, Avadh Alfaraj, Adrian\n“Bunyodkor”: Akbar To‘rayev, Akromjon Komilov, Akmal Shorahmedov, Shaker Zuagi, Jovlon Ibrohimov, Sato Minori, Ivan Miloshevich, Artem Filiposyan, Dostonbek Hamdamov, Zabihillo O‘rinboyev, Sardor", "category": "Sport", "title": "“Bunyodkor” OChL 1-turida safarda durang o‘ynadi", "date": "02/25/2015", "url": "https://daryo.uz/2015/02/25/bunyodkor-ochl-1-turida-safarda-durang-oynadi/"}
{"content": "O‘zbekistonda 15-aprel soat 10:00 holatiga ko‘ra, koronavirus infeksiyasini yuqtirib olganlar soni 49 kishiga oshib, 1214 nafarni tashkil etmoqda. Bu haqda Sog‘liqni saqlash vazirligi xabar bermoqda. Avvalroq 14-aprel soat 23:00 holatiga ko‘ra tasdiqlangan kasallanish holatlari soni 1165 taga yetgani haqida xabar berilgan edi.\nO‘zbekistonda koronavirusga chalinish bilan bog‘liq ilk holat 15-mart kuni tasdiqlangan bo‘lsa, o‘tgan vaqt davomida koronavirus yuqtirib olgani aniqlangan to‘rt bemor vafot etdi, 99 nafari esa sog‘ayib, reabilitatsiyaga olindi. Bundan tashqari, xorijda kamida 23 o‘zbekistonlik koronavirusga chalingan, ularning uch nafari vafot etgan.\nQayd etish joiz, so‘nggi kunlarda O‘zbekistonda koronavirusga chalinish holatlarining qayd etilishi sezilarli oshdi. Xususan, 8-aprel kuni 26 kishida, 9-aprel kuni 36 kishida, 10-aprel kuni 87 kishida, 11-aprel kuni 98 kishida, 12-aprel kuni ham 98 kishida, 13-aprel kuni 133 kishida, 14-aprel kuni esa 167 kishida koronavirus infeksiyasi aniqlandi.\nMavzuga doir:", "category": "Mahalliy", "title": "O‘zbekistonda koronavirusga chalinganlar soni 1214 nafarga yetdi", "date": "04/15/2020", "url": "https://daryo.uz/2020/04/15/ozbekistonda-koronavirusga-chalinganlar-soni-1214-nafarga-yetdi/"}
{"content": "Samsung Galaxy S5 sotuvga chiqqanidan bir hafta ham o‘tmasdan SRLabs laboratoriyasining “mohir qo‘llari” smartfondagi biometrik himoyani “buzish” yo‘lini o‘ylab topishdi. Bu haqda mail.ru xabar berdi.\n\n“Mutaxassislar” barmoq izini (masalan, stakanda qoldirilgan) suratga tushirib, lazerli printer yordamida ko‘p miqdordagi toner bilan shaffof qog‘ozga chiqarib olishdi. So‘ng unga yog‘och uchun mo‘ljallangan yelim surib, quritishdi. Natijada barmoq izi nusxasi (qolipi) paydo bo‘ldi, u bloklab qo‘yilgan Samsung Galaxy S5’ni muammosiz ochdi.\nShunisi xavotirliki, Samsung PayPal pul o‘tkazmalari avtorizatsiyasi uchun ham bunday skanerni qo‘llaydi. Barmoq izingizni “o‘g‘irlagan” yomon niyatli kishilar bu imkoniyatdan foydalanishlari mumkin, ehtiyot bo‘ling, deb yozadi nashr.\nGalaxy S5 5,1 dyuymli Super AMOLED displeyi (1920×1080), Qualcomm Snapdragon 801 to‘rt yadroli protsessor, 2 Gb tezkor va 16/32 Gb ichki xotira bilan ta’minlangan. Kamerasi 16 megapiksellidir. Soatiga 2800 megaamperli akkumulyator smartfonni suhbat rejimida 21 soatgacha quvvat bilan ta’minlab turadi.", "category": "Texnologiyalar", "title": "Samsung Galaxy S5 barmoq izi skanerini buzib kirish usulini o‘ylab topishdi", "date": "04/16/2014", "url": "https://daryo.uz/2014/04/16/samsung-galaxy-s5-barmoq-izi-skanerini-buzib-kirish-usulini-oylab-topishdi/"}
{"content": "Apple korporatsiyasi 4 dyuymli ekranga ega iPhone SE smartfonini taqdim etdi, deya xabar bermoqda Meduza. Bu kompaniyaning iPhone 5S chiqqanidan buyon birinchi 4 dyuymli smartfonidir — 6 va 6S modellari ancha kattaroq diagonalli edi.\n\niPhone SE 12 megapikselli qo‘sh vspishkali kamera bilan jihozlangan, u 63 megapikselgacha bo‘lgan panoramali tasvirni tushirish, shuningdek, 4K sifatidagi videolarni olishga qodir. Apple qurilmada ancha tezkorroq Wi-Fi va LTE bo‘lishini, batareyasi esa iPhone 5S’dan ko‘ra ko‘proq vaqt ishlashini va’da qilmoqda.\niPhone SE’ning narxi 16 gigabaytli versiya uchun 399, 64 gigabaytlisi uchun esa 499 dollarni tashkil etadi. Smartfon uchun oldindan buyurtmalar 24-martda ochiladi, savdolar esa 31-martda boshlanadi.", "category": "Texnologiyalar", "title": "Apple kichik ekranli iPhone SE’ni taqdim etdi", "date": "03/22/2016", "url": "https://daryo.uz/2016/03/22/apple-kichik-ekranli-iphone-seni-taqdim-etdi/"}
{"content": "AQShda qolgan so‘nggi kasseta bombasi (bombardimonchi samolyot tashlaydigan bomba) ishlab chiqaruvchi kompaniya nazorat qiluvchi organlarni va buyurtmalar kamayganini dalil qilgan holda ushbu qurol turini tayyorlashni to‘xtatadi, deya xabar bermoqda “Interfaks”.\n\n“Kasseta bombalarini ishlab chiqarishni to‘xtatish haqidagi qaror mavjud cheklovlar tufayli va mahsulotga buyurtmalar kamayayotgan vaziyatda qabul qilindi”, — dedi Textron Systems firmasi matbuot kotibi Metyu Kolpitsa.\nForeign Policy jurnali yozishicha, firma qarori Oq uy may oyida kasseta bombalarini Saudiya Arabistoniga yetkazib berishga veto qo‘yganidan so‘ng qabul qilindi.\n“Textron Systems kasseta bombalarining so‘nggi ishlab chiqaruvchisi edi, shunday ekan, ushbu qaror ma’muriyat va kongressga AQShda ushbu qurol turini tayyorlash, yetkazib berish va ishlatishni to‘xtatish foydasiga birgalikda ishlash uchun yo‘l ochib beradi”, — dedi Human Rights Watch tashkiloti vakili Meri Verxem.", "category": "Dunyo", "title": "AQSh kasseta bombalarini ishlab chiqarishni to‘xtatadi", "date": "09/01/2016", "url": "https://daryo.uz/2016/09/01/aqsh-kasseta-bombalarini-ishlab-chiqarishni-toxtatadi/"}
{"content": "Fransiyaning Zapata kompaniyasi ixtirochi Frenki Zapata rahbarligida Zapata Ezfly nomli uchar segvey namunasini taqdim etdi. Segvey Flyboard Air xoverbordi asosida yaratilgan. Bu haqda TJournal xabar berdi.\n\nSinov 2017-yilning oktabr oyida AQShning Texas shtatida bo‘lib o‘tgan. Segveyni navbat bilan 10 kishi sinab ko‘rgan. Sinov guruhidagi bir necha kishi harbiy kiyim kiygan edi. Bu AQSh mudofaa vazirligi shaxsiy uchar apparatlari bilan qiziqayotgani bilan izohlangan.\nYaratuvchilarning so‘zlariga ko‘ra, segvey havoda uch kilometrgacha ko‘tarila oladi va 150 km/soat tezlikda harakatlana oladi. Qurilmaning maksimal uchish vaqti 10 daqiqani tashkil qiladi.", "category": "Texnologiyalar", "title": "Reaktiv xoverbord ixtirochisi Zapata Ezfly nomli uchar segveyni taqdim etdi", "date": "01/20/2018", "url": "https://daryo.uz/2018/01/20/reaktiv-xoverbord-ixtirochisi-zapata-ezfly-nomli-uchar-segveyni-taqdim-etdi/"}
{"content": "Uztelecom aloqa operatori 2015-yil 20-yanvardan butun O‘zbekiston bo‘yicha yagona aloqa raqamini o‘rnatdi, deb xabar bermoqda kompaniya matbuot xizmati.\n\n“Call-centre yagona xizmatiga tezkor qo‘ng‘iroq qilish sharoitini yaratish maqsadida 2015-yil 20-yanvardan butun Respublika bo‘yicha yagona 1084 raqamlari amal qiladi. Operatorga ulanish uchun istalgan raqamdan 1084ni terish zarur”, − deyiladi xabarda.", "category": "Texnologiyalar", "title": "Uztelecom 2015-yil 20-yanvardan yagona aloqa raqamini o‘rnatdi", "date": "01/21/2015", "url": "https://daryo.uz/2015/01/21/uztelecom-2015-yil-20-yanvardan-yagona-aloqa-raqamini-ornatdi/"}
{"content": "Andijon shahrida Zahiriddin Muhammad Bobur tavalludining 535 yilligi munosabati bilan xalqaro ilmiy konferensiya bo‘lib o‘tdi. Bu haqda “Daryo” muxbiri Muhammadjon Obidov xabar berdi. \n\nAnjumanda Bobur nomli xalqaro jamoat fondi raisi Zokirjon Mashrapov O‘zbekiston Prezidentining “Qadimiy yozma manbalarni saqlash, tadqiq va targ‘ib qilish tizimini yanada takomillashtirish chora-tadbirlari to‘g‘risida” gi qarori ijrosi, 2017-yilda amalga oshirilgan ishlar va 2018- yilgi rejalar haqida hisobot berdi.\nTaniqli boburshunos olim Vahob Raxmonov “Bobur abadiyati” kitobida chop etilgan ilmiy maqolalarni sharhladi. Shoir Mirzo Kenjabekning “Mubayyan va nasriy bayoni”, “Risolai Volidiyya” nazmiy tarjimasi va sharhi” hamda yozuvchi Omina Tojiboyevaning “Shamollarga uchgan nidolar” kitoblarining taqdimoti bo‘lib o‘tdi.\nEron, Afg‘oniston, Yaponiya, Turkiya va Qirg‘izistondan kelgan olimlar Bobur adabiy merosini targ‘ib qilish va boburshunoslikning dolzarb vazifalari to‘g‘risida ma’ruza qildi. \nKonferensiyada Bobur nomli xalqaro jamoat fondi tomonidan 2017-yilda “Bobur va dunyo” jurnali ta’sis etilgani, 20 dan ziyod mamlakat olimlari ishtirokida xalqaro konfenrensiya o‘tkazilgani, “Boburnoma” arab va ispan tillariga tarjima qilingani hamda “Bobur ensiklopediyasi”ning ikkinchi nashri chop etilgani mamnuniyat bilan e’tirof etildi.\n\nZokirjon Mashrapov O‘zbekiston Prezidenti Shavkat Mirziyoyev 2017-yilda Andijon viloyatiga tashrifi chog‘ida Bog‘i Boburni kengaytirish, bu yerda yangi muzey, kutubxona barpo etish haqida ko‘rsatma bergani, bu ishlar 2018-yilda amalga oshirilishini ma’lum qildi.", "category": "Mahalliy", "title": "Andijon Bobur tavalludining 535 yilligiga bag‘ishlangan xalqaro konferensiyaga mezbonlik qildi", "date": "02/14/2018", "url": "https://daryo.uz/2018/02/14/andijon-bobur-tavalludining-535-yilligiga-bagishlangan-xalqaro-konferensiyaga-mezbonlik-qildi/"}
{"content": "Britaniya politsiyasi London metrosidagi teraktga aloqadorlikda gumon qilinayotgan uchinchi shaxsni qo‘lga oldi. Bu haqda Skotland-Yard ma’lum qildi, deya xabar beradi “RIA Novosti”.\n\n“Uchinchi hibs amalga oshirildi. Gumonlanuvchi 19-sentabr, seshanba kuni Uelsda, Nyuport shahrida qo‘lga olindi. U 25 yoshda. Hibs terrorizm haqidagi qonunning 41-moddasiga asosan amalga oshirildi”, — ta’kidladi politsiya vakili.\nXususiy uyda amalga oshirilgan qo‘lga olishda Skotland-Yard aksilterror bo‘linmasi vakillari vakillari ishtirok etdi. Gumonlanuvchi istiqomat qilgan joyda tintuv o‘tkazilmoqda.", "category": "Dunyo", "title": "Britaniyada London metrosidagi teraktga aloqadorlikda gumon qilinayotgan uchinchi shaxs qo‘lga olindi", "date": "09/20/2017", "url": "https://daryo.uz/2017/09/20/britaniyada-london-metrosidagi-teraktga-aloqadorlikda-gumon-qilinayotgan-uchinchi-shaxs-qolga-olindi/"}
{"content": "O‘zbekistonda xizmat ko‘rsatgan artist Sevara Nazarxon Rossiya Birinchi kanalidagi “Toch v toch” (“Xuddi o‘zginasi”) shousining sakkizinchi turida Alla Pugachyova qiyofasida sahnaga chiqdi. Bu haqda 12uz.com xabar berdi.\n\n“Toch v toch”ning maxsus Alla Pugachyovaga bag‘ishlangan bosqichida Sevara Rossiya estradasi primadonnasining “Sevib tonmaydilar” (“Не отрекаются любя”) ashulasini ijro etdi.\n\nHakamlar hay’ati a’zolari: Leonid Yarmolnik, Anna Ardova, Lyubov Kazarnovskaya va Gennadiy Xazanov o‘zbek xonandasining chiqishini a’lo darajada, deb baholadi va unga 20 ball qo‘ydi. Keyinroq betaraf hakam — Rossiya xalq artisti Alla Pugachyova ham Sevaraning ijrosini 5 ballga loyiq, deb topdi va u maksimal 25 ball to‘pladi.\nEslatib o‘tamiz, Sevara Nazarxon mazkur shouning birinchi raundida 23 ochko bilan beshinchi o‘rinni, ikkinchi bosqichida 21 ochko bilan to‘qqizinchi o‘rinni, uchinchi turida 25 ball to‘plab, to‘rtinchi o‘rinni egallagan edi. To‘rtinchi raundda Sevara Dmitriy Koldun va Irina Dubsova bilan bir xil — 24 ball, beshinchi bosqichda 23 ball, oltinchi turda va yettinchi turlarda 24 balldan to‘plagan edi.", "category": "Madaniyat", "title": "Alla Pugachyova qiyofasidagi Sevara Nazarxonga primadonnaning o‘zi yuqori ball qo‘ydi", "date": "04/21/2014", "url": "https://daryo.uz/2014/04/21/alla-pugachyova-qiyofasidagi-sevara-nazarxonga-primadonnaning-ozi-yuqori-ball-qoydi/"}
{"content": "Proton Light tashuvchi raketasining uchirilishi bilan bog‘liq xarajatlar 50–55 million dollarni tashkil etadi. Bu AQShning SpaceX kompaniyasiga tegishli Falcon 9 raketasi narxidan 10 million dollarga arzonroqdir, deb ma’lum qiladi “TASS”.\n\n“Bozorga yengillashtirilgan versiyani chiqarishga qaror qilindi. Proton Light tijoriy foydalanishga mo‘ljallanadi... Bu go‘zallikning narxi 50–55 million dollar atrofida bo‘ladi”, — ma’lum qildi Rossiyaning “Texnomash” tashkiloti (“Roskomos”ning bosh korxonasi) bosh direktori Dmitriy Panov Facebook’dagi sahifasi orqali.\nPanov ijtimoiy tarmoqdagi postiga “Chemberlenga ham, Ilon Maskka ham javobimiz” deb nomladi. Bu bilan u Rossiya ishlab chiqargan raketa AQShning eng old muqobilidan ancha ustun turishiga ishora qildi.\nFalcon 9 ning narxi 62 million dollarga baholanadi.", "category": "Texnologiyalar", "title": "Proton Light Falcon 9 dan 10 mln dollarga arzonroqqa tushadi", "date": "12/29/2016", "url": "https://daryo.uz/2016/12/29/proton-light-falcon-9-dan-10-mln-dollarga-arzonroqqa-tushadi/"}
{"content": "28-yanvar, payshanba kuni Nyu-York fond birjasidagi savdolar ochilgandan keyin Facebook kompaniyasi aksiyalari narxi 107,95 dollarga oshdi. Bu bir kun oldingi savdolarning yopilishidagi ko‘rsatkichdan 14,3 foizga ko‘p deganidir, deb xabar beradi “RBK”.\n\nBu holat kompaniyaning 2015-yilning to‘rtinchi choragi va butun yil bo‘yicha faoliyati hisoboti natijalari e’lon qilingandan keyin ro‘y berdi.\nHujjatga ko‘ra, Facebook 2015-yilning oktabr—dekabr oylarida 1,56 milliard dollar daromad olgan. Bu 2014-yilning to‘rtinchi choragidagi 701 million dollar daromaddan ikki barobardan ham ko‘proq deganidir. Shunday qilib, Facebook’ning chorakdagi foydasi birinchi marta 1 milliard dollardan oshdi.\nButun 2015-yil davomidagi Facebook’ning daromadi 3,69 milliard dollarni tashkil etdi.", "category": "Texnologiyalar", "title": "Facebook hisoboti chiqqanidan keyin kompaniya aksiyalari 14 foizga o‘sdi", "date": "01/29/2016", "url": "https://daryo.uz/2016/01/29/facebook-hisoboti-chiqqanidan-keyin-kompaniya-aksiyalari-14-foizga-osdi/"}
{"content": "2018-yilning 27-fevral kuni O‘zbekiston Respublikasi delegatsiyasi Budapesht shahrida “Vishegrad guruhi” va Markaziy Osiyo mamlakatlari tashqi ishlar vazirlarining birinchi uchrashuvida ishtirok etdi. Bu haqda O‘zbekiston Respublikasi Tashqi ishlar vazirligi matbuot xizmati xabar berdi.\n\n“Vishegrad guruhi”da Vengriya raisligi doirasida taklif etilgan “V4 + Markaziy Osiyo” vazirlar forumida Vengriya, Polsha, Slovakiya, Chexiya, Qirg‘iziston, Qozog‘iston, Tojikiston, Turkmaniston va O‘zbekiston delegatsiyalari turli sohalardagi ikki tomonlama va mintaqalararo hamkorlikning hozirgi holati va istiqbollarini muhokama qildi.\nO‘zbekiston delegatsiyasi chiqishida qayd etilganidek, mamlakat mavjud iqtisodiy, intelektual va ilmiy-texnikaviy imkoniyatlarni inobatga olgan holda, “Vishegrad guruhi” davlatlari bilan o‘zaro manfaatli va samarali aloqalarni kengaytirish tarafdoridir.\nMamlakatda keng ko‘lamli islohotlar o‘tkazish va chuqur o‘zgarishlar olib borish, xorijiy sheriklar bilan, avvalo Markaziy Osiyo davlatlari bilan aloqalarni mustahkamlash, ko‘p yillik Afg‘oniston muammosi nuqtayi nazaridan mintaqada xavfsizlikni ta’minlash bo‘yicha O‘zbekiston Prezidenti Shavkat Mirziyoyev tomonidan ilgari surilgan siyosiy kun tartibning asosiy qismlari bilan uchrashuv ishtirokchilari tanishtirildi.\nForumda delegatsiyalar tomonidan mintaqalararo hamkorlikning yangi formati umumiy shaklda qo‘llab-quvvatlandi.\nShu kunning o’zida vazirlar forumida ishtirok etgan delegatsiyalar rahbarlari Vengriya Bosh vaziri Viktor Orban tomonidan qabul qilindi.", "category": "Mahalliy", "title": "O‘zbekiston delegatsiyasi Budapesht shahrida mintaqalararo uchrashuvda ishtirok etdi", "date": "02/28/2018", "url": "https://daryo.uz/2018/02/28/ozbekiston-delegatsiyasi-budapesht-shahrida-mintaqalararo-uchrashuvda-ishtirok-etdi/"}
{"content": "Osiyo futbol konfederatsiyasi bir nechta nominatsiyalar bo‘yicha 2015-yilning eng yaxshilari bo‘lishga da’vogarlarning yakuniy uchlik ro‘yxatini e’lon qildi. Nominatsiyalardan biri aniq O‘zbekistonga yo‘l oladi, deb xabar beradi “Olamsport”.\n\nAniqrog‘i, yilning eng yaxshi yosh futbolchisi nominatsiyasiga bir yo‘la uch nafar o‘zbekistonlik futbolchi da’vogarlik qilyapti. O‘zbekiston yoshlar (U-20) terma jamoasi hamda “Bunyodkor” klubi futbolchilari Dostonbek Hamdamov, Eldor Shomurodov hamda Zabihillo O‘rinboyevdan biri Osiyoda 2015-yilning eng yaxshi yosh futbolchisi deb e’lon qilinadi.\nEslatib o‘tamiz, joriy yilda O‘zbekiston U-20 termasi yoshlar o‘rtasidagi JChda chorak finalgacha yetib borgan edi.", "category": "Sport", "title": "Osiyoning eng yaxshi yosh futbolchisi nomiga faqat o‘zbekistonliklar da’vogarlik qilmoqda", "date": "11/25/2015", "url": "https://daryo.uz/2015/11/25/osiyoning-eng-yaxshi-yosh-futbolchisi-nomiga-faqat-ozbekistonliklar-davogarlik-qilmoqda/"}
{"content": "25—27-yanvar kunlari Fransiya poytaxti Parij shahrida karate bo‘yicha nufuzli Premyer-Liga musobaqasi o‘tkaziladi. Bu haqda MOQ matbuot xizmati xabar berdi.\n\nBahslarda jahonning 82 mamlakatidan 750 dan ortiq sportchi sovrinli o‘rinlar uchun kurash olib boradi.\nMusobaqada O‘zbekiston terma jamoasi a’zolari ham ishtirok etadi.\nTerma jamoa musobaqada quyidagi tarkibda qatnashadi:\nMurabbiylar: O‘ktam Bekpo‘latov, Dilnoza Bakirova.\nMa’lumot uchun, Premyer-Liga musobaqasi Tokio—2020 Olimpiadasi litsenziyasi uchun reyting ochkolarini taqdim etadi.", "category": "Sport", "title": "O‘zbekistonlik karatechilar Parijdagi musobaqada ishtirok etadi", "date": "01/15/2019", "url": "https://daryo.uz/2019/01/15/ozbekistonlik-karatechilar-parijdagi-musobaqada-ishtirok-etadi/"}
{"content": "Serdar O‘rtach “Istiqlol” san’at saroyida 25-26- sentabr kunlari konsert dasturini taqdim qiladi. Turk estradasi yulduzi mazkur konsert dasturida o‘zbek tilida qo‘shiq kuylaydi. Bu haqda konsert rejissori va prodyuseri Sa’dulla Abdullayev jurnalist Feruz Muhammadga ma’lum qildi.\n\nSerdar O‘rtach shoira Rislig‘oy Hotamova she’ri, bastakor Sulton Ali Rahmatov musiqasi asosida tayyorlangan “Qo‘shiq” deb nomlangan qo‘shiqni O‘zbekiston xalq artistlari Farruh Zokirov, Nasiba Abdullayeva, O‘zbekistonda xizmat ko‘rsatgan artist Mavluda Asalxo‘jayeva hamda xonandalar Sardor Mamadaliyev, Munisa Rizayeva bilan birgalikda duet tarzida kuylashadi. Ushbu qo‘shiq ilk marotaba Serdar O‘rtachning “Istiqlol”dagi konsert dasturida jarang sochadi.", "category": "Madaniyat", "title": "Turk estrada yulduzi Serdar O‘rtach o‘zbek tilida “Qo‘shiq” deb nomlangan taronani kuylaydi", "date": "09/21/2017", "url": "https://daryo.uz/2017/09/21/turk-estrada-yulduzi-serdar-ortach-ozbek-tilida-qoshiq-deb-nomlangan-taronani-kuylaydi/"}
{"content": "Professional boksda 10 ta jang o‘tkazib, ularning barchasida raqiblarini nokautga uchratgan Shohjahon Ergashev faoliyatini AQShda davom ettiradi.\n\nUning navbatdagi jangmi 4-avgust kuni bo‘lib o‘tishi rejalashtirilgan. Raqib kim bo‘lishi haqida hozircha ma’lumot berilmagan.\nAvvalroq Rossiya OAV Ergashev AQSh kompaniyalaridan biri bilan shartnoma tuzgani haqida aytib, endi uning janglari mamlakat televideniyesi orqali ko‘rsatilishi haqida ma’lumot bergandi.\nO‘zbekistonlik boshqa bir bokschi Fazliddin G‘oibnazarov esa 5-avgust kuni ringga chiqadi. Markaziy jangida Vasiliy Lomachenko kurash olib boradigan boks kechasi Los-Anjelesdagi “La Leykers” basketbol arenasida bo‘lib o‘tadi.\n\nG‘oibnazarovning raqibi kim bo‘lishi hozircha noma’lum. U professional ringda hozircha ikki jang o‘tkazib, har ikkisida ham raqiblarini mag‘lub etishga muvaffaq bo‘ldi. Birida nokaut bilan g‘alaba qozondi.", "category": "Sport", "title": "AQShda: Shohjahon Ergashev 4-avgust, Fazliddin G‘oibnazarov esa 5-avgust kuni ringga chiqadi", "date": "06/12/2017", "url": "https://daryo.uz/2017/06/12/aqshda-shohjahon-ergashev-4-avgust-fazliddin-goibnazarov-esa-5-avgust-kuni-ringga-chiqadi/"}
{"content": "Belgiya bosh vaziri Sharl Mishel marafonga start berilishi chog‘ida eshitish qobiliyatiga shikast yetgani uchun 30-mayga rejalashtirilgan parlamentdagi nutqini qoldirishga majbur bo‘ldi. Bu haqda Le Soir gazetasi xabar bermoqda.\n\nHodisa 29-may, dushanba kuni yuz berdi. Mishel malika Astridning yonida turgandi, u esa poygani boshlash uchun to‘pponcha orqali signal berdi. Chop etilgan suratlarda to‘pponchadan otilgan o‘q ishtirokchilar uchun, shu jumladan, Mishel hamda Bryussel meri Ivan Mayor uchun ham ko‘ngilsiz kutilmagan voqea bo‘lganini ko‘rish mumkin.\nEndi bosh vazir 48 soatli davolanish kursidan o‘tishi kerak.", "category": "Dunyo", "title": "Belgiya malikasi to‘pponchadan o‘q uzib, bosh vazirni kar qildi", "date": "05/30/2017", "url": "https://daryo.uz/2017/05/30/belgiya-malikasi-topponchadan-oq-uzib-bosh-vazirni-kar-qildi/"}
{"content": "Estradamizning yorqin yulduzi Shahzodaning 15 yillik ijodiy konsert dasturi 7 kun davom etdi, deb yozadi “Popcorn.uz”.\n\nShahzodaning yubiley shou konsert dasturini tomosha qilish uchun Rossiyaning “Muz-TV” telekanali bosh direktori Arman Davletyarov tashrif buyurib xonandani yutuqlari bilan qutladi.\n“Konsertni bir nafasda tomosha qildim. To‘g‘risi nimagadir chalg‘ishga, zerikishga umuman imkon bo‘lmadi. Chunki ta’sirlanishim, hayratlanishim, bir olam shodlik olishim uchun sabablar ko‘p edi. Avvalambor, sahna ko‘rinishlari, dekoratsiya, zamonaviy yoritish uskunalari, har bir qo‘shiq dekoratsiyaning o‘zgarishi bilan uyg‘unlashishi, zamonaviy texnologiyalar va jahon standartiga javob beradigan texnikalardan unumli foydalanilgan. Shahzoda uchun tanlangan liboslar, sahnalashtirilgan raqslar bir so‘z bilan aytganda tomoshabinga zamon bilan hamnafas haqiqiy shou taqdim etdi. Konsertni tomosha qilib bir olam zavq oldim”, — dedi Davletyarov.\nU mamnuniyat bilan Shahzodani 4-iyunda Ostona shahrida bo‘lib o‘tadigan Pre-party “Premiya Muz-TV 2015. Gravitatsiya” Open Air gala konsertida ishtirok etish uchun taklif etdi. “Qizil yo‘laklarda boshqa yulduzlar qatorida sevimli xonandamiz Shahzodani ko‘rish biz uchun sharaf. Bugungi chiroyli shou uchun esa sevimli xonandamizga minnatdorchiligimni bildirib qolaman”, — dedi u.", "category": "Madaniyat", "title": "Rossiyaning “Muz-TV” kanali bosh direktori Shahzodani “Premiya Muz-TV 2015” gala-konsertida qatnashish uchun taklif qildi", "date": "05/11/2015", "url": "https://daryo.uz/2015/05/11/rossiyaning-muz-tv-kanali-bosh-direktori-shahzodani-premiya-muz-tv-2015-gala-konsertida-qatnashish-uchun-taklif-qildi/"}
{"content": "MDHga a’zo mamlakatlarning Mudofaa vazirlari kengashi huzuridagi havo hujumidan mudofaa masalalari bo‘yicha muvofiqlashtiruvchi qo‘mita majlisi qatnashchilari Toshkent viloyatida joylashgan HHM qo‘shinlariga qarashli harbiy qismlardan birida bo‘lib, “O‘zbekiston Respublikasi havo sarhadlarida davlat chegaralari buzilganda zenit raketa divizioni shaxsiy tarkibining harakatlari” mavzusidagi o‘quv-uslubiy yig‘inda ishtirok etdi. Bu haqda Mudofaa vazirligi matbuot xizmati “Daryo”ga xabar berdi.\n\nUnda HHM qo‘shinlari va harbiy havo kuchlarini eng yuqori jangovar shaylik darajasiga keltirish, HHM qo‘shinlari va harbiy havo kuchlari qo‘shilma va bo‘linmalar boshqaruv punkti jangovar navbatchi raschyotlarining davlat chegaralari buzuvchilari – samolyotlarga qarshi ishlashi, HHM vositalari bilan shartli dushmanning yakson etilishi kabi o‘quv mashqlari bajarildi.\n\n\nTashrif dasturi doirasida muvofiqlashtiruvchi qo‘mita a’zolari poytaxtdagi Mustaqillik maydoniga tashrif buyurdi. “Motamsaro ona” haykali poyiga gulchambarlar qo‘yildi. Shuningdek, ular Qurolli Kuchlar akademiyasida bo‘lib harbiy kadrlar tayyorlash tizimi, tinglovchi va kursantlarning ta’lim jarayoni, yaratilgan sharoitlar, o‘quv-moddiy baza hamda ta’lim muassasasi muzeyi bilan tanishdi.\n\n\nMDHga a’zo mamlakatlarning Mudofaa vazirlari kengashi huzuridagi havo hujumidan mudofaa masalalari bo‘yicha muvofiqlashtiruvchi qo‘mitaning O‘zbekistonda ilk bor o‘tkazgan majlisi ishtirokchilarning ta’kidlashicha, yuqori saviyada o‘tdi. U ishchan va konstruktiv tarzda kechdi. Bunday yondashuv esa albatta, o‘zining ijobiy natijalarini beradi.", "category": "Mahalliy", "title": "O‘zbekistonda havo sarhadlarining himoya tizimi namoyish etildi", "date": "04/19/2018", "url": "https://daryo.uz/2018/04/19/ozbekistonda-havo-sarhadlarining-himoya-tizimi-namoyish-etildi/"}
{"content": "Kecha, 21-sentabr sanasida “Sassuolo”—“Empoli” uchrashuvi bilan Italiya A Seriyasining 5-tur bellashuvlari boshlandi. Mazkur o‘yinda “Sassuolo” 3:1 hisobidagi g‘alabani tantana qildi.\n\nBugun, 22-sentabr kuni esa tur doirasida uchta uchrashuv bo‘lib o‘tadi. Jumladan, “Parma” o‘z uyida “Kalyari”ni qabul qilsa, SPAL esa “Fiorentina” maydoniga safar qiladi. Milanning “Inter” klubi YChLning “Tottenhem”ga qarshi o‘yinidan keyingi raqibi esa “Sampdoriya” bo‘ladi. “Sampdoriya”—“Inter M” bahsi bugun 23:30 da boshlanishi belgilangan.\n“Milan”, “Roma”, “Latsio” va “Yuventus” esa o‘z uchrashuvlarini ertaga o‘tkazadi.\nA Seriya\n5-tur bellashuvlari\n21-sentabr, juma\nGollar: 0:1 – 1 Kaputo, 1:1 – 13 Boateng, 2:1 – 57 Ferrari, 3:1 – 85 Di Franchesko.\n22-sentabr, shanba\n23-sentabr, yakshanba", "category": "Sport", "title": "A Seriya. “Inter M” bugun o‘ynaydi, “Milan”, “Roma”, “Latsio” va “Yuventus” esa ertaga (Anons)", "date": "09/22/2018", "url": "https://daryo.uz/2018/09/22/seriya-inter-m-bugun-oynaydi-milan-roma-latsio-va-yuventus-esa-ertaga-anons/"}
{"content": "Aktrisa Shahlo Temirova My Day nashriga bergan intervyusida orzulari, qo‘rquvlari va rejalari bilan bo‘lishdi.\n\n— Shahlo Temirovaning bolalikdan beri eng katta orzusi nima?\n— Yoshligimdan pianino chalishni juda istaganman. Lekin yaxshi o‘rgana olmadim. Keyin qayta harakat qilaman deganimda ishlar ko‘payib ketdi. Vaqt topolmay qoldim...\n— Hayotda va aktyorlik sohasidagi ustozingiz kim?\n— Aniq bir kishini ayta olmayman. San’atkorning ustozi bo‘lmaydi. Chunki u har bir insondan nimanidir o‘rganadi. Ustozlarim ko‘p. Aynan mazkur sohaga kirib kelishimda Munavvara Abdullayeva, Baxtiyor To‘rayev va Xayrulla Sa’diyevlar yaqindan ko‘mak berganlar. Hayotdagi ustozim esa Baxtiyor To‘rayev deb ayta olaman.\n— Hayotda qattiq qo‘rqadigan narsangiz nima?\n— Keraksiz inson bo‘lib qolish va yaqin insonimni yo‘qotishdan qo‘rqaman.\n— Tasavvur qiling siz tanlov o‘rtasida qoldingiz. Teatr va kino. Qaysi birini tanlagan bo‘lar edingiz?\n— Tanlamasdim, ikkalasini ham quchib olgan bo‘lardim (kuladi). Chunki unisidan ham, bunisidan ham kechish juda qiyin. Albatta, ikkalasiga ham osonlikcha erishmadim...\n— Siz uchun baxt bu...?\n— Men kichkinagina narsadan ham baxtli bo‘ladigan insonman. Masalan, bugungi kunim bekor o‘tmagani bu — baxt. Muhimi ishim bor.\n— Orzuingizdagi rol?\n— Teatrda Medeya. Kinoda bilmadim, hali o‘ylab ko‘rmaganman. Lekin og‘ir, o‘ziga yarasha yuki bor rollarni xohlayman.\n— Shahlo, nima sababdan hech salbiy rollar ijro etmaysiz?\n— Bu aslida menga bog‘liq bo‘lmagan holat. Hech taklif qilishmagan. Tashqi ko‘rinishimdan kelib chiqib, salbiy rolga mos emas deb hisoblashsa kerak. Lekin fe’l-atvorimdan kelib chiqib aytishim mumkin-ki, agar salbiy rolni ishonib topshirishsa qoyilmaqom qilib ijro etib beraman.\n— Hozirgacha qabul qilganizdan afsuslangan rolingiz bo‘lganmi?\n— Bo‘lgan... Ozod Shamsning “Yolg‘izlar” filmida ijro etgan rolimdan afsusdaman. Albatta bu rejissorning aybi emas. Hech kimni xafa qilishni xohlamayman. Shunchaki bu rol menga mos kelmadi.\n— Siz, nima bo‘lgan taqdirda ham, birgalikda suratga tushishni istamagan aktyor bormi?\n— Yo‘q, shunday aktyor bor deb ayta olmayman. Men umuman odam ajratmayman. Aksincha, birga rol ijro etishni juda-juda xohlaydigan aktyorim bor. U kishi Alisher Uzoqov. Ularni aktyor sifatida juda yaxshi ko‘raman. Lekin hali birga ishlash baxtiga muyassar bo‘lmaganman. Xudo xohlasa bu niyatim ham amalga oshadi degan umiddaman.\n— Kim bilan partnyorlik qilish siz uchun qiyin kechgan va aksincha?\n— Sababini bilmaymanu, lekin Bobur Yo‘ldoshev bilan rol ijro etganimda juda ham qiynalganman. Balki salobatlari bosgandir, o‘zim ham tushunolmaganman. Ulug‘bek Qodirov bilan esa aksincha. Mazza qilib ishlaganman. Juda ham ochiqko‘ngil, mehribon inson ekanlar.\n— Siz hech qachon qabul qila olmaydigan rol?\n— Ayol kishi majburan qandaydir yomon yo‘lga kirib ketishi mumkin, lekin shu ishni bilib turib qiladigan insonlar ham bor. Masalan, o‘zi istab yomon qiz bo‘lish. Shu kabi rollardan takliflar bo‘ldi. Ammo rad etdim. Shunaqa vaziyatlar bo‘ladiki, yaxshi bir qizni hayot majbur qilib, yomon tomonga burilib ketadi. Bunaqa rollarni esa o‘ynagan bo‘lardim.\n— Hayotda erishgan eng katta yutug‘ingiz?\n— Shukurki, nimani orzu qilgan bo‘lsam, hammasiga erishib kelyapman. Oilam, farzandim, sevimli kasbim bo‘ladi, teatrda ishlayman, deganman va niyatlarimga yetdim. Va, hozirda yana bir niyat qilganman. Ya’ni, butun dunyoda sevimli aktrisa bo‘lish.\n— Armoningiz bormi?\n— Armon (biroz sukunatdan so‘ng) bo‘lmasa kerak. Bo‘lmasin ham.\n— Bilamiz aktyorlarning bo‘sh vaqti kam bo‘ladi. Deylik, bo‘sh vaqt topdingiz. Shunda qanday yo‘l tutasiz. Toza havoda sayr yoki uyda kitob mutolaasi va boshqa ishlar.\n— Toza havoda, tabiat qo‘ynida sayr qilgan bo‘lardim. Baribir ijodkormiz. Shuning uchun bo‘lsa kerak, tabiatni yaxshi ko‘raman.\n— Insonlardagi siz hurmat qiladigan xususiyat?\n— Inson, u xoh ayol, xoh erkak bo‘lsin, qaysi lavozimda faoliyat yuritishidan qat’iy nazar bir-biriga munosabati bir xil bo‘lsin. Ya’ni, inson ajratmaslik kerak.\n— O‘zingizni qaysi multfilm personaji bilan qiyoslay olasiz? Va nima uchun?\n— Chet el multfilmlaridan “Hayvonlar shahri”dagi bosh qahramon rolini o‘zimga qiyoslayman. Albatta, inson o‘ziga katta baho berishi kerakmas-u, ammo o‘zimni o‘sha qahramonga o‘xshataman. Chunki u ham rosa kurashib o‘z maqsadiga erishadi.\n— 2015-yilda “Eng yaxshi teatr aktrisasi” nominatsiyasi bo‘yicha “E’tirof” mukofotiga sazovor bo‘ldingiz. Shunda nimalarni his etgansiz?\n— Bu mukofotni olgan kunimning ertasiga onalik baxtiga muyassar bo‘lganman. O‘sha paytdagi hissiyotlarimni hozir so‘z bilan ifodalay olmayman. Juda kuchli hayajondan keyin tug‘uruqxonaga ketganman (kuladi).\n— Siz uchun mashhurlik muhimmi?\n— Muhim. Men hozirgi kunimga osonlik bilan erishmaganman. Juda ko‘p mehnat qilishim kerak bo‘lgan. San’atda esa mehnatingizning mevasi bu – mashhurlik!\n— Mashhurlik sizga nima berdi?\n— Muxlislar meni yaxshi ko‘rgani bu — baxt. Ya’ni insonlar mehrini berdi.\n— San’atga endigini qadam qo‘yayotgan yosh aktyor va aktrisalarga tavsiyangiz.\n— Hayotda inson turli qiyinchiliklarga uchrashi mumkin, lekin ortga qaytmasligi kerak. Faqat va faqat olg‘a intilishi lozim. Sinovlar ko‘p, ulardan esa halollik va to‘g‘rilik bilan o‘tish kerak.", "category": "Madaniyat", "title": "Aktrisa Shahlo Temirova o‘ziga yoqmagan roli, qaysi multfilm personajiga o‘xshashi, salbiy rollar ijro etmasligi sababi haqida intervyu berdi", "date": "06/07/2017", "url": "https://daryo.uz/2017/06/07/aktrisa-shahlo-temirova-oziga-yoqmagan-roli-qaysi-multfilm-personajiga-oxshashi-salbiy-rollar-ijro-etmasligi-sababi-haqida-intervyu-berdi/"}
